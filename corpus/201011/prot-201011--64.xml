<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2010</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2010</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--64</head>
          <docDate when="2010-03-01">2010-03-01</docDate>
        </div>
      </front>
      <body>
        <div>
          <note n="d4116064">
            ﻿
          </note>
          <note n="3de55ec8">
            Riksdagens protokoll
          </note>
          <note n="4b49bc29">
            2010/11:64
          </note>
          <note type="date" n="67d9c4e1">
            Tisdagen den 1 mars
          </note>
          <note n="cbbc00ed">
            Kl. 13:00 - 18:28
          </note>
          <note n="f03f833f">
            1 § Svar på interpellation 2010/11:211 om utebliven skolgång
          </note>
          <note type="speaker" n="977b42ef">
            Anf. 1 Utbildningsminister JAN BJÖRKLUND (FP):
          </note>
          <u who="jan_bjorklund_b0359f" xml:id="i-01e3bb463e21a277-0" n="0d0c8403">
            <seg n="790a15ad">
              Fru talman! Gunilla Svantorp har frågat mig vilka åtgärder jag
              avser att vidta för att säkerställa att alla barn och ungdomar
              kan delta i skolarbetet och inte tvingas stanna hemma på grund
              av uteblivet stöd.
            </seg>
            <seg n="32826f41">
              Alla barn har rätt till utbildning av hög kvalitet. Att skolpliktiga
              barn inte går i skolan är mycket allvarligt. Varje sådant fall
              är ett fall för mycket.
            </seg>
            <seg n="9608518e">
              Statens skolinspektion har nyligen redovisat statistik över de
              anmälningar som inkommit från elever och föräldrar under förra
              året. Skolinspektionen redovisar till exempel att antalet anmälningar
              om kommunens hantering av skolplikt har ökat sedan föregående
              år. Statistiken behandlar anmälda fall och inte konstaterade missförhållanden.
              Skolinspektionen har successivt förenklat möjligheten att anmäla
              missförhållanden. Det kan i sig göra att antalet anmälningar ökar.
            </seg>
            <seg n="4f74557a">
              När ett skolpliktigt barn inte går i skolan handlar det ofta
              om att skolan inte lyckats erbjuda särskilt stöd eller att skolan
              på annat sätt inte lyckats skapa en fungerande skolmiljö för eleven.
              Regeringen har tagit initiativ till flera reformer, som dels har
              genomförts, dels är under genomförande, för att tidigt identifiera
              barn med olika svårigheter och för att stödja dessa barn. Möjligheten
              att överklaga åtgärdsprogram, som kommer i den nya skollagen från
              den 1 juli i år, är en viktig reform för att stärka elevens rätt
              till särskilt stöd. Förutom detta kan jag nämna tydligare kunskapskrav,
              tidigare betyg och riktade insatser mot arbetet att lära elever
              läsa, skriva och räkna. Från och med 2008 har speciallärarutbildningen
              återinförts, och den kommer nu att utvidgas med inriktningar mot
              olika funktionsnedsättningar. I de nya lärarutbildningarna kommer
              specialpedagogik också att vara en del av den utbildningsvetenskapliga
              kärnan som ska ingå i utbildningen för alla lärarstudenter.
            </seg>
            <seg n="e43a8f0f">
              Regeringen har också tillsatt en utredning med uppdrag att se
              hur en skyldighet att anmäla missförhållanden inom skolväsendet
              kan utformas. Detta uppdrag ska redovisas senast den 31 mars.
              Inrättandet av Skolinspektionen är också i sig en viktig åtgärd.
              Det faktum att Skolinspektionen nu upptäcker och påpekar brister,
              till skillnad från förut när brister doldes, är en förutsättning
              för att förbättra skolan.
            </seg>
            <seg n="aa4335ce">
              Min bedömning är därför att utöver alla dessa insatser som nu
              är införda eller under genomförande är ytterligare insatser inte
              påkallade just nu, men jag och regeringen kommer noggrant att
              följa utvecklingen i dessa frågor.
            </seg>
          </u>
          <note type="speaker" n="c4d9ade7">
            Anf. 2 GUNILLA SVANTORP (S):
          </note>
          <u who="gunilla_svantorp_099889" xml:id="i-069141a95c783b37-0" n="cbbacbb9">
            <seg n="54c593a8">
              Fru talman! Jag tror inte att jag var ensam om att hoppa till
              inför nyheterna för ett par veckor sedan som talade om att allt
              fler barn utestängs från skolan för att de inte får det stöd de
              har behov av för att kunna gå i skolan. För att få utrett vad
              som görs i den här allvarliga frågan ställde jag den här interpellationen
              till utbildningsministern.
            </seg>
            <seg n="3349aeb8">
              År 2010 kom det in 239 anmälningar till Skolinspektionen. Det
              är en mycket kraftig ökning jämfört med 2009. Jag tycker att det
              är extra allvarligt när det väldigt ofta visar sig vara barn och
              ungdomar med funktionsnedsättningar som inte får den hjälp eller
              det stöd de har behov av.
            </seg>
            <seg n="fb1852fc">
              Jag är säker på att även utbildningsministern har hört radions
              reportage om Anton Widing som inte varit i skolan på över ett
              år. Ministern kan självfallet inte kommentera ett enskilt fall,
              men det finns uppenbarligen 239 Anton Widing runt om i Sverige.
              Man måste fundera över vad det är som sker.
            </seg>
            <seg n="dfcdfd27">
              Jag menar att vi måste prata om lösningar för att undvika att
              någon gång mer behöva höra att över 200 barn inte kan gå till
              skolan för att de inte får det stöd de har behov av.
            </seg>
            <seg n="3b219c8b">
              I svaret från ministern kan jag läsa att en orsak till att det
              är så många anmälningar är att det har blivit betydligt enklare
              att anmäla. Jag kan också läsa att bara för att det har kommit
              in anmälningar betyder det inte att det faktiskt är missförhållanden.
            </seg>
            <seg n="33cc547b">
              Fru talman! Jag menar att detta är att stoppa huvudet i sanden
              och inte ta ansvar. I svaret räknas också en mängd åtgärder upp
              som har vidtagits för att öka kunskapsnivån och bättre ta hand
              om de barn som har behov av särskilt stöd. Men det verkar inte
              hjälpa särskilt mycket då skolresultaten i Sverige de senaste
              åren stadigt går nedåt och vi dessutom nu får dessa alarmerande
              rapporter som vi just nu debatterar. Över 200 barn i Sverige kan
              inte gå i skolan för att de inte får det stöd de har behov av
              för att kunna genomföra en skoldag.
            </seg>
            <seg n="12898fca">
              Ministern tänker inte vidta några som helst åtgärder. Det avslutas
              nämligen svaret med. I det skrivna svaret står det: Min bedömning
              är därför att ytterligare insatser inte är påkallade just nu.
            </seg>
            <seg n="09c1ea7e">
              Fru talman! Det är ytterst märkligt att Jan Björklund, med ansvar
              för skolan i Sverige, inte tänker vidta några som helst åtgärder
              för att se till att alla barn i vårt land kan gå i skolan.
            </seg>
            <seg n="5cf1c47d">
              Jag läste gamla debattartiklar av ministern i går och fastnade
              för en artikel från den 16 september i fjol. Det var ett svar
              på en debattartikel från artisten Nanne Grönvall där hon var bekymrad
              över den svenska skolan. Björklund svarade henne: Vi bryr oss
              om barnen och ungdomarna som har det svårt i skolan. Vi vill att
              alla ska lyckas och få en chans i livet.
            </seg>
            <seg n="e6bea5fe">
              Därför måste jag fråga ministern om han verkligen tänker luta
              sig tillbaka och låta bli att ta något som helst ansvar och låta
              de här 239 barnen fortsätta i en tillvaro utan möjlighet att gå
              i skolan.
            </seg>
          </u>
          <note type="speaker" n="e0e3413d">
            Anf. 3 Utbildningsminister JAN BJÖRKLUND (FP):
          </note>
          <u who="jan_bjorklund_b0359f" xml:id="i-01e3bb463e21a277-1" n="0d0c8403">
            <seg n="d078102c">
              Fru talman! Det var ett väldigt märkligt inlägg av frågeställaren.
              I mitt svar räknade jag upp ett tiotal åtgärder som nu vidtas
              och är på väg att införas för just den här gruppen barn, och så
              säger Gunilla Svantorp att ministern inte gör någonting och lutar
              sig tillbaka. Det är otroligt märkligt. Jag kan räkna upp alltihop
              en gång till, men det behövs inte för det finns ju i skrift. Jag
              räknade upp alla de åtgärder som nu vidtas. Det är åtgärder som
              borde ha vidtagits för massor av år sedan men som tidigare regeringar
              inte vidtagit.
            </seg>
            <seg n="55780b20">
              Om jag ska ge en prognos är det inte så att vi har 239 barn som
              inte går i skolan, utan vi har fler än dessa 239. Vi har 239 anmälningar.
              Sedan är det inte säkert att alla dessa faktiskt visar på missförhållanden
              när de är utredda. Vi har ännu fler, och vi har haft dem under
              mycket lång tid. Det var ingenting som kom med mig som utbildningsminister.
              De har funnits hela tiden. Det vi gör nu är att vi synliggör detta.
              Vi inrättar en skolinspektion och möjlighet att anmäla, och vi
              vidtar rader av åtgärder. Inget av detta gjordes när Gunilla Svantorps
              parti satt i regeringen. Man blundade för detta. Vi lyfter fram
              det och åtgärdar det. Lite ödmjukhet borde man ha och inte bara
              säga att jag sitter och lutar mig bakåt och inte gör något. Vi
              gör mängder av saker för den här gruppen barn.
            </seg>
            <seg n="d803a7a8">
              Sedan ska man vara ödmjuk och säga att det är oerhört komplexa
              förhållanden runt många av de här barnen som gör att det inte
              går att garantera att ens de här åtgärderna räcker. Då måste vi
              ha en beredskap att göra ännu mer. Men vi måste först se vad de
              åtgärder som nu vidtas leder till innan vi tar ställning till
              ytterligare åtgärder. Det står inte i svaret att jag inte kan
              tänka mig att göra mer, men vi måste först se vad de åtgärder
              vi nu vidtar leder till innan vi tar ställning till om vi ska
              göra ännu mer.
            </seg>
            <seg n="ff2af63d">
              Det görs väldigt mycket nu till skillnad från förr. Jag tror
              att det finns ett betydande mörkertal som inte ens registreras
              i dessa anmälningssiffror. Det finns ännu fler fall, och de har
              funnits hela tiden. Att antalet anmälningar går upp tror jag beror
              på att Skolinspektionen har inrättats, precis som Skolinspektionen
              själv hävdar. Det är lättare att anmäla på nätet nu. Det gör att
              antalet anmälningar i alla möjliga avseenden går upp nu. Jag tror
              inte att man ska tro att dessa missförhållanden inte har existerat
              tidigare bara för att antalet anmälningar nu går upp när det har
              blivit lättare att anmäla.
            </seg>
          </u>
          <note type="speaker" n="d2c85dea">
            Anf. 4 GUNILLA SVANTORP (S):
          </note>
          <u who="gunilla_svantorp_099889" xml:id="i-069141a95c783b37-1" n="cbbacbb9">
            <seg n="f94d22f5">
              Fru talman! Jag håller med om det. Det här har självfallet funnits
              tidigare. Men nu är det du som är skolminister, Jan Björklund,
              och därför är det du som har ansvar.
            </seg>
            <seg n="c89fd704">
              Jag måste ställa en fråga till utbildningsministern. Jag är jättebekymrad
              över att vi har dessa över 200 barn. Sedan kan det vara så att
              alla inte har varit hemma ett år som Anton Widing, men de har
              åtminstone varit hemma ett tag eftersom de har anmält att deras
              skolgång inte fungerar. Det är jag jättebekymrad över. Jag är
              bekymrad över att de inte får det stöd de har rätt till.
            </seg>
            <seg n="c29bdc9f">
              Jag är också jättebekymrad över de uttalanden som vi hört i samband
              med några av dessa fall, uttalanden från tjänstemän och lokala
              förtroendevalda, där missförhållanden uppdagats genom Skolinspektionens
              granskning. Samtidigt säger man i uttalandena att man inte ser
              någon annan lösning än att låta barnen vara hemma. Underförstått
              handlar det om resursbrist. Självfallet har kommunerna fått det
              svårare. Jag läste i veckan att en medelsvensk betalade en tredjedel
              mindre i skatt år 2009 än för tio år sedan. Givetvis får det återverkningar
              på välfärden. Det går inte att behålla välfärden samtidigt som
              man sänker skatterna. Det tror jag att fler och fler inser.
            </seg>
            <seg n="b18b1af7">
              Därför, fru talman, vore det intressant att höra ministerns åsikt
              om detta. Tänker ministern verka för att kommunerna ska få möjlighet
              att skapa bättre välfärd genom att avstå från vidare skattesänkningar?
            </seg>
            <seg n="ff654aea">
              Om man läser de dokument som Skolinspektionen upprättat efter
              inspektionerna, där de kritiserar skolor och kommuner, ser man
              att det ofta handlar om att orsakerna till den uteblivna skolgången
              inte har utretts. Om det trots allt skett har i flera fall ändå
              inga åtgärder satts in. De flesta har emellertid inte utrett varför
              barnen och ungdomarna har svårigheter med skolan. Så kan vi inte
              ha det.
            </seg>
            <seg n="86328abe">
              Många av oss är aktiva via sociala medier, även jag. När jag
              lade ut min interpellation för att dela med mig av den fick jag
              många hejarop. Särskilt ett av inläggen var nästan för mycket.
              Jag vill, fru talman, citera det inlägget för att vi ska förstå
              vad det innebär för en mamma eller pappa att hamna i situationen
              att ha ett barn som inte får gå till skolan. Så här skrev Monika:
            </seg>
            <seg n="ed84aabd">
              Jag vet precis hur illa det kan vara. I dag hade jag aldrig gått
              med på det jag gick med på då. I dag är jag stark, då var jag
              svag och tyvärr fick mitt barn lida för det. Jag vet hur det är
              att sitta och gråta inför rektorer och ifrågasätta varför inte
              mitt barn får undervisning och svaret blir: Vi har ingen annan
              lösning just nu. Jag avskyr det svaret. Jag blir ledsen och arg
              och frustrerad över att vi inte fick rätt hjälp förrän i åk. 5.
              ILLA. Jag har naturligtvis frågat mamman om att få citera henne.
            </seg>
            <seg n="03a2d7e3">
              Också jag skulle kunna sätta mig och gråta när jag tänker på
              hur den mamman kände det, hur ensam hon var och hur lite hjälp
              hon fick.
            </seg>
            <seg n="08e3c138">
              Min fråga till utbildningsministern kvarstår alltså, fru talman.
              Även om utbildningsministern har räknat upp en mängd åtgärder
              är det inte säkert att de hjälper de barn som just i dag inte
              kan gå till skolan. Man behöver handfasta, snabba, konkreta åtgärder.
              Varje dag som barnen är utan kunskap måste vara ett misslyckande,
              och det är de när de inte är i skolan.
            </seg>
          </u>
          <note type="speaker" n="f95c8729">
            Anf. 5 Utbildningsminister JAN BJÖRKLUND (FP):
          </note>
          <u who="jan_bjorklund_b0359f" xml:id="i-01e3bb463e21a277-2" n="0d0c8403">
            <seg n="8248ba3d">
              Fru talman! Precis som Gunilla Svantorp konstaterar vidtar vi
              rader av åtgärder. Det fungerar så, i synnerhet med den kommunaliserade
              skolan, att det staten kan göra är att via lagstiftning ge befogenheter,
              rättigheter, skyldigheter. Genom lärarutbildning och andra insatser
              skapar vi så goda förutsättningar som möjligt. Till sist är det
              dock kommunerna som har ansvaret. De har ansvaret för att eleverna
              går i skolan och att de kommer till skolan.
            </seg>
            <seg n="437fd703">
              Jag vill särskilt påpeka det som Skolinspektionen understryker
              i sin rapport, nämligen att en stor andel av de elever som inte
              kommer till skolan åtminstone av dem man känner till är elever
              som har olika typer av funktionsnedsättning. Den slutsats som
              därför ligger nära till hands att dra är att en betydande förklaring
              till detta är skolans oförmåga att möta barn som har funktionsnedsättningar.
              Därför är det som vi nu gör viktigt.
            </seg>
            <seg n="d3616ef6">
              Vi har återinfört speciallärarutbildningen, som den gamla regeringen
              avskaffade. Vi inför på speciallärarutbildningarna särskilda inriktningar
              mot olika typer av funktionsnedsättning. Vi behåller särskolan,
              den som den gamla regeringen hade tänkt avskaffa, som skolform
              för barn med utvecklingsstörning, barn som i många fall skulle
              ha oerhört svårt att gå i en vanlig skola. Vi behåller specialskolorna.
              Vi återupprättar en del specialskolor för elever som har mycket
              stora svårigheter.
            </seg>
            <seg n="31f9a72b">
              De drygt 200 barn som det finns anmälningar på min bedömning
              är att det finns och alltid har funnits ett mörkertal utöver detta
              är barn som på olika sätt har en komplex problematik. Det är inte
              något lättvindigt beslut att utebli från skolan, utan det ligger
              en svår problematik bakom. Det har haft att göra med skolans oförmåga
              att möta den problematiken.
            </seg>
            <seg n="b4914173">
              Min bedömning är att den viktigaste åtgärden är att öka skolväsendets
              kompetens för att kunna möta olika problem adhd, dyslexi, utvecklingsstörning
              och även andra problem. Det är den viktigaste åtgärden långsiktigt
              för att förebygga detta. Sedan kan Gunilla Svantorp stå och säga
              att det borde hända någonting denna vecka. Ja, det skulle jag
              också önska, men den typen av åtgärder låter sig inte genomföras
              över en natt. De reformer vi nu genomför verkar emellertid i den
              riktningen. Det är reformer som borde ha kommit tidigare. Om de
              hade genomförts för ett antal år sedan skulle problemen förmodligen
              ha varit mindre i dag, men den tidigare regeringen var ointresserad.
            </seg>
          </u>
          <note type="speaker" n="19fc668d">
            Anf. 6 GUNILLA SVANTORP (S):
          </note>
          <u who="gunilla_svantorp_099889" xml:id="i-069141a95c783b37-2" n="cbbacbb9">
            <seg n="a759ed3a">
              Fru talman! För att kommentera det sista vill jag säga att det
              trots allt är fem år sedan som utbildningsministern tog över.
              Fem år har man haft på sig att rätta till det som enligt utbildningsministerns
              åsikt inte hade hänt tidigare.
            </seg>
            <seg n="a0a9c406">
              Jag är fortfarande orolig och bekymrad över det faktum att vi
              har en skola som inte förmår ta emot alla barn och ge dem det
              stöd de har behov av. Det är bra att speciallärarutbildningen
              återinförs. Jag kan inte historien bakom och vet därför inte varför
              den togs bort. Jag är här och nu, och jag tycker att det är jättebra
              att den återinförs.
            </seg>
            <seg n="6cf7acfb">
              Jag är även bekymrad över den sortering av barn som vi ser i
              skolan i dag där alltmer ansvar för lärande och inhämtande av
              kunskap läggs på de enskilda barnen och ungdomarna. Om de misslyckas
              får de skylla sig själva. Om de i den framtida skolan väljer fel
              inriktning i tio- eller elvaårsåldern och till exempel inte läser
              språk får de också skylla sig själva, för någon ny chans ges inte.
              Om de dessutom har en funktionsnedsättning som gör att de behöver
              särskilt stöd får de inte ens gå i skolan om de har riktig otur.
              Hur man kan tillåta att så många barns förmågor slarvas bort förstår
              jag inte. Det måste vi hjälpas åt med, men det är utbildningsministern
              som har det yttersta ansvaret.
            </seg>
            <seg n="7e47f54b">
              Var kommer barnperspektivet in i den undfallande attityd som
              jag tycker att jag hör? Hur stämmer den överens med artikel 2
              i barnkonventionen som slår fast att alla barn har samma rättigheter
              och lika värde och att ingen får diskrimineras? Det är oacceptabelt
              att vi har det så i Sverige år 2011. Det är skarpt läge för att
              se till att välfärden inte krymps ännu mer och vi får generationer
              av barn och ungdomar som får lida för minskade resurser i kommunerna.
              Det är också skarpt läge för att se till att svaret på Nanne Grönvalls
              artikel blir seriöst. Det är ett mycket bra svar om man gör någonting
              av det.
            </seg>
            <seg n="93f2a32a">
              Avslutningsvis: Nej, jag är inte nöjd med svaret. Jag skulle
              vilja ha ett annat svar.
            </seg>
          </u>
          <note type="speaker" n="aecd2574">
            Anf. 7 Utbildningsminister JAN BJÖRKLUND (FP):
          </note>
          <u who="jan_bjorklund_b0359f" xml:id="i-01e3bb463e21a277-3" n="0d0c8403">
            <seg n="8295698c">
              Fru talman! Jag gissar att frågeställaren hade bestämt sig för
              den slutrepliken oavsett vad jag hade svarat, men det är inte
              det intressanta. Det intressanta är att det görs mer än någonsin
              på detta område för dessa barn som har det mycket svårt.
            </seg>
            <seg n="863efccc">
              Låt mig sammanfatta de viktigaste insatserna som nu görs. Vi
              inrättar en skolinspektion som har makt att ta kommunerna i örat
              när de missköter sig. Det har inte funnits förut. Ni, Gunilla
              Svantorp, trodde att kommunerna skulle ta över skolan och sköta
              den utmärkt och att ingen skulle behöva granska den. Det var er
              uppfattning. Skolinspektionen får sanktionsmöjligheter, tuffa
              sådana, från den 1 juli.
            </seg>
            <seg n="35460333">
              Speciallärarutbildningen är återinförd. Den avskaffades av Bengt
              Göransson och Lennart Bodström på 80-talet. Vi inför inriktningar
              på speciallärarutbildningarna som är riktade mot dessa barn.
            </seg>
            <seg n="70d2e88e">
              Jag noterade att Gunilla Svantorp frågade varför barn har ansvar
              för sin egen inlärning. Fråga Ylva Johansson! Hon stod i denna
              kammare och pläderade för att katederundervisningen skulle avskaffas
              och eleverna få lära sig själv. Det är socialdemokratiska undervisningsmetoder
              som har skapat dessa problem. Vi behöver återinföra mer katederundervisning
              i skolan. I synnerhet de barn som har det väldigt svårt tjänar
              på en lärarledd, strukturerad undervisning.
            </seg>
            <seg n="22c35ef1">
              Jag jobbar dag och natt med att reformera svensk utbildningspolitik.
              Det kommer att ta tid innan det ger resultat. Passiviteten stod
              den förra regeringen för.
            </seg>
          </u>
          <note n="31d4200f">
            Överläggningen var härmed avslutad.
          </note>
          <note n="1f43647a">
            2 § Svar på interpellation 2010/11:224 om de ekonomiska konsekvenserna
            av Gy 11
          </note>
          <note type="speaker" n="8bc78bd2">
            Anf. 8 Utbildningsminister JAN BJÖRKLUND (FP):
          </note>
          <u who="jan_bjorklund_b0359f" xml:id="i-01e3bb463e21a277-4" n="0d0c8403">
            <seg n="7c2c30f9">
              Fru talman! Mikael Damberg har frågat mig hur jag ser på den
              differens som åtminstone i dagsläget föreligger mellan regeringens
              och Sveriges Kommuner och Landstings prognoser av gymnasiereformens
              effekter. Mikael Damberg har vidare frågat om jag och regeringen
              har vidtagit några åtgärder med anledning av riksdagens beslut
              att uppmana regeringen att återuppta förhandlingar med SKL.
            </seg>
            <seg n="69df9dde">
              Den nya gymnasieskolan bygger till stora delar på förslag från
              Gymnasieutredningen. Utredningen redovisar i sitt betänkande fyra
              anledningar till varför den nya gymnasieskolan innebär minskade
              kostnader.
            </seg>
            <seg n="16b134fe">
              För det första anger utredningen att uppstramningen av antalet
              studievägar förbättrar kommunernas planering, schemaläggning och
              möjligheterna att fylla klasserna.
            </seg>
            <seg n="3106e64e">
              För det andra beräknar utredningen att högre behörighetskrav
              till de nationella programmen och bättre information till eleverna
              kommer att leda till färre avhopp och byten. Fler elever kommer
              att klara av sina studier på tre år.
            </seg>
            <seg n="d5a16b68">
              För det tredje räknar utredningen med att en mindre andel elever
              kommer att gå över direkt till gymnasial vuxenutbildning jämfört
              med i dag. Den onödiga omväg över komvux som många elever har
              tagit har varit väldigt dyr.
            </seg>
            <seg n="ddf72330">
              För det fjärde kommer arbetslivet att bli mer involverat i gymnasieutbildningen,
              och detta kommer enligt utredningen att få effekter för ungdomars
              möjligheter att etablera sig på arbetsmarknaden och minska belastningarna
              inom flera olika delar av den kommunala ekonomin.
            </seg>
            <seg n="38b4d99a">
              Den sammanlagda bedömningen från Gymnasieutredningen är att den
              nya gymnasieskolan innebär nettobesparingar för kommunerna. Det
              finns i och för sig också inslag som innebär ökade kostnader,
              till exempel möjligheten för elever på yrkesprogram att genom
              utökat program uppnå grundläggande behörighet för högskolestudier.
              SKL har dock hävdat att denna kostnad blir betydligt större än
              vad regeringen antagit.
            </seg>
            <seg n="f24756cc">
              Samtidigt har SKL:s bedömning varit att gymnasiereformen inte
              leder till någon effektivisering alls utan enbart kommer att medföra
              ökade kostnader. Ett sådant resonemang tycker jag visserligen
              är märkligt, men jag har förståelse för att bedömningar kan göras
              på olika sätt utifrån olika antaganden. Regeringen gjorde redan
              i gymnasiepropositionen Högre krav och kvalitet i den nya gymnasieskolan
              bedömningen att det är svårt att exakt beräkna de effektiviseringar
              som reformen förväntas innebära, eftersom det handlar om genomgripande
              förändringar av gymnasieskolan. Det är då brukligt det gör alla
              regeringar och har alltid gjort att göra antaganden om effekterna,
              och det har regeringen också gjort i det här fallet. Det är värt
              att understryka att Gymnasieutredningen bedömde att effektiviseringarna
              skulle bli betydligt större än vad regeringen antagit. SKL bygger
              i sin tur sin bedömning på andra antaganden än regeringen och
              har bedömt effekterna på ett annat sätt.
            </seg>
            <seg n="55b60cb3">
              Regeringen avser, helt i enlighet med riksdagens beslut, att
              kontakta SKL för att gå igenom beräkningarna av gymnasiereformens
              effekter för att se vilka olikheter i antagandena som ligger bakom
              meningsskiljaktigheterna. Regeringen kommer även noga att följa
              kostnadsutvecklingen för huvudmännen och kommer helt i enlighet
              med riksdagens beslut att återkomma med en redovisning till riksdagen
              om resultatet av detta arbete.
            </seg>
          </u>
          <note type="speaker" n="f47c60f3">
            Anf. 9 MIKAEL DAMBERG (S):
          </note>
          <u who="mikael_damberg_916d04" xml:id="i-6125ea92bbb039b4-0" n="df17bb66">
            <seg n="039679a7">
              Fru talman! Jag tackar statsrådet för svaret.
            </seg>
            <seg n="a0acaaa3">
              Den 2 december 2010 beslutade ett enigt utbildningsutskott att
              uppdra åt regeringen att återuppta förhandlingarna med Sveriges
              Kommuner och Landsting kring de ekonomiska konsekvenser som den
              nya gymnasieskolan förväntas ge. Av svaret som jag fått från regeringen
              framgår att några sådana kontakter eller förhandlingar inte har
              återupptagits än. Man skriver att man avser att ta kontakt, men
              det är fortfarande oklart om man tänker återuppta förhandlingen.
              Det kan vi återkomma till senare i diskussionen.
            </seg>
            <seg n="51203f78">
              Bakgrunden till interpellationen var egentligen att utbildningsutskottet
              fick propåer från Sveriges Kommuner och Landsting, som påpekade
              att de har en helt annan bild av finansieringsläget för den nya
              gymnasiereformen. Det är en gymnasiereform som snart kommer att
              träda i kraft, som snart kommer att börja gälla. SKL har pekat
              på att det finns stora hål i finansieringen av reformen.
            </seg>
            <seg n="45a8d5d1">
              Det är inte bara bedömningar och analyser detta handlar om, utan
              statsbudgeten medför besparingar på kommunsektorn. Redan 2012
              börjar nedskärningarna av statsbidragen med 675 miljoner kronor.
              Därefter ökar nedskärningarna till att bli knappt 2 miljarder
              2015. Sammanlagt under dessa år är det ca 5 miljarder kronor som
              försvinner från kommunernas kassor därför att regeringen gör bedömningen
              att deras proposition leder till dynamiska effekter. Då förväntade
              vi oss i riksdagen att regeringen hade genomfört förhandlingar
              med Sveriges Kommuner och Landsting enligt finansieringsprincipen
              och kommit fram till ett gemensamt underlag.
            </seg>
            <seg n="087117b8">
              Nu visade det sig att man inte gjorde det och att de förhandlingarna
              avbröts i förtid. Det var många praktiska problem, vad jag förstår.
              Man har delvis bett om ursäkt för att man inte fullföljde de förhandlingarna.
              Statssekreteraren var i alla fall ångerfull i den delen.
            </seg>
            <seg n="6d6c8458">
              Men det som är lite speciellt med denna fråga är att det inte
              bara handlar om bedömningar och lite diskussioner, utan också
              om faktiska neddragningar på kommunsektorn. Om det är så att kommunerna
              inte får ta del av regeringens prognostiserade dynamiska effekter
              blir det färre lärare. Kommunerna får i dag inte gå med underskott.
              De måste budgetera enligt besparingar som måste gälla i verksamheten
              från dag ett för att hålla budgeten i balans.
            </seg>
            <seg n="f5983a87">
              Det är detta som SKL har pekat på. Därför blir jag lite orolig
              när regeringen skriver att det här är ett märkligt resonemang
              från SKL:s sida. Jag skulle hoppas på att utbildningsministern
              tar de här signalerna på lite större allvar, för det är uppemot
              4 000 lärartjänster som de här pengarna motsvarar. Det vore oerhört
              olyckligt om vi gick in i en ny gymnasiereform och det första
              som händer är att man sparkar 1 000, 2 000 eller 3 000 lärare
              i den nya gymnasieskolan för att sedan hoppas på att de dynamiska
              effekterna ska ge utslag på inkomstsidan eller kostnadssidan för
              kommunerna. Det är klart att detta borde oroa även utbildningsministern,
              som jag antar är angelägen om att den nya gymnasiereformen de
              facto leder till kvalitetsförbättringar.
            </seg>
            <seg n="92e57357">
              Jag skulle vilja avsluta med en fråga till statsrådet. Vad innebär
              avslutningen på svaret? Det står: Regeringen avser att kontakta
              SKL för att gå igenom beräkningarna av gymnasiereformens effekter
              för att se vilka olikheter i antagandena som ligger bakom meningsskiljaktigheterna.
              Betyder det att ni kommer att återuppta förhandlingarna med SKL
              om finansieringen av den nya gymnasieskolan?
            </seg>
          </u>
          <note type="speaker" n="c636522f">
            Anf. 10 ROGER HADDAD (FP):
          </note>
          <u who="roger_haddad_de36c7" xml:id="i-4261f08f2594819a-0" n="127e0d0a">
            <seg n="5484b220">
              Fru talman! Mikael Damberg tar upp en viktig fråga, men jag vill
              nyansera bilden lite grann utifrån utbildningsutskottets sammanträde
              den 2 december. Jag tycker att det är viktigt att den här gymnasieskolan
              sjösätts nu till hösten. Det är en efterlängtad reform. Vi vet
              att den nuvarande gymnasieskolan och dess konsekvenser har slagit
              ut många ungdomar. Det sker avhopp, man byter program, man läser
              upp betyg på komvux och så vidare. Det har varit väldigt kostnadsdrivande.
              Det vet jag, som har en bakgrund som kommunalråd de senaste fyra
              åren.
            </seg>
            <seg n="2628911e">
              Jag håller inte riktigt med om att vi forcerar reformen och att
              kommunerna bara står och inväntar något slags besked eller att
              någon ska trycka på knappen. Vi måste minnas att reformen tidigare
              hette Gy 09. Den skulle alltså ha införts hösten 2009. Jag är
              nu i efterhand tacksam för att kommunerna fick mer tid att sjösätta
              detta.
            </seg>
            <seg n="5ba09489">
              Men till skillnad från Mikael Damberg vill jag inte dra de här
              hastiga slutsatserna. Det är en angelägen fråga, men jag är inte
              orolig som Mikael Damberg när det gäller kommunernas ekonomi.
              Åren 2009 och 2010 drabbades kommunerna av den demografiska utvecklingen
              på skolorna. Skolpolitikernas största utmaning var egentligen
              att flytta pengarna till rätt skolnivå, från gymnasiet till förskolan
              eller grundskolan, och att göra om tomma och dyra lokaler, som
              äter upp mycket av skolpengen på kommunal nivå.
            </seg>
            <seg n="3628b56a">
              Det som inte kom fram i Mikael Dambergs inlägg var att några
              av oss i utskottet ställde mycket kritiska frågor till SKL, Sveriges
              Kommuner och Landsting, under utbildningsutskottets sammanträde
              om huruvida de gjort en egen beräkning och tillfrågat sina kommuner,
              sina medlemmar. Svaret var klart och tydligt: Nej, det har vi
              inte gjort. Hur många kommuner har då fått svara på SKL:s frågor
              om gymnasiereformens konsekvenser ur ett ekonomiskt perspektiv?
              Den frågan kunde varken tjänstemännen eller de politiska representanterna
              besvara. Man medgav inför hela utskottet att man egentligen inte
              har något underlag, utan också har gjort antaganden, precis som
              gymnasieutredaren Anita Ferm och regeringen.
            </seg>
            <seg n="f38064be">
              Jag vill skicka med en fråga till Mikael Damberg. Hur kan du
              med sådan säkerhet uttala dig så kraftfullt, när vi vet att SKL
              inte har gjort någon egen enkät?
            </seg>
            <seg n="56dd13aa">
              Jag vill också i denna viktiga fråga påminna om att på kommunal
              nivå, när man har avhopp från grundskolan, är det största bekymret
              på gymnasiet genomströmningen. Det är det som kostar så mycket
              pengar. Alldeles för många ungdomar går på gymnasiet både fyra
              och fem år. Man går vidare och kostar pengar inom vuxenutbildningen,
              men också i de kommunala arbetsmarknadspolitiska insatserna. Ta
              bara min hemkommun, Västerås, med 80 miljoner satsade på kommunala
              insatser för vuxenutbildning och 80 miljoner på kommunala arbetsmarknadspolitiska
              insatser. Majoriteten av dessa pengar går till unga som har lämnat
              gymnasiet utan slutbetyg. En enda kommun kan nästan stå som exempel
              på hur mycket vi kan förebygga avhoppen, minska de kommunala kostnaderna
              och lägga pengarna på andra saker i kommunen: äldreomsorgen eller
              fler lärare. Det är fullt möjligt.
            </seg>
          </u>
          <note type="speaker" n="7a6829cb">
            Anf. 11 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-e9c682738f997bd9-0" n="e1b54071">
            <seg n="5a35ca1c">
              Fru talman! Jag reagerade på det svar som Jan Björklund har gett
              till Mikael Damberg, där han talar om en onödig omväg över komvux
              som många elever har tagit och som är väldigt dyr. Jag uppfattade
              också att Roger Haddad sade något om att detta med komvux var
              ovanligt kostsamt.
            </seg>
            <seg n="1b342bad">
              Jag vill dock för dem som lyssnar på debatten poängtera att många
              av dagens elever behöver komvux. Det kan bero på olika situationer.
              Två ganska kända ledamöter av Sveriges riksdag, Thomas Bodström
              och Anders Borg, har utnyttjat möjligheten att utbilda sig på
              komvux. En del säger att resultatet blivit ganska bra. Det överlåter
              jag till kammarens ledamöter att bedöma själva.
            </seg>
            <seg n="b2404a3d">
              Jag tycker att komvux är en mycket bra reform, och det är viktigt
              att komvux kommer att få finnas. Det var detta jag ville komplettera
              med.
            </seg>
          </u>
          <note type="speaker" n="5f12b03d">
            Anf. 12 Utbildningsminister JAN BJÖRKLUND (FP):
          </note>
          <u who="jan_bjorklund_b0359f" xml:id="i-01e3bb463e21a277-5" n="0d0c8403">
            <seg n="87d5bb25">
              Fru talman! Jag börjar gärna med det senaste som Eva-Lena Jansson
              tog upp. Jag tycker också att komvux är väldigt viktigt och måste
              finnas. Däremot skapade vi antagningsregler och annat som innebar
              att en stor grupp elever i princip var tvungna att gå på komvux
              för att kunna gå vidare till högskolan. Man höjde sina meritvärden
              kraftigt på det sättet och konkurrerade då ut andra, och då tvingades
              andra att också gå på komvux.
            </seg>
            <seg n="15874f00">
              Tack vare reformer som nu sker den viktigaste är kanske den kvotindelning
              som infördes av dåvarande utbildningsministern Leif Pagrotsky
              och som innebär att den som har gått på komvux hamnar i en annan
              kvotgrupp på högskolan gynnar man en direktövergång som minskar
              trycket på komvux, vilket jag tycker är bra. Även om ni har skällt
              på mig vill jag betona att det var den förra regeringen som införde
              den regeln, och jag tycker att den är bra. Den börjar verka nu
              2011. Den innebär också en besparing för kommunerna, tror jag.
            </seg>
            <seg n="7339fda2">
              Mikael Damberg, det är mer regel än undantag att staten och Sveriges
              Kommuner och Landsting gör olika bedömning av vad en reform får
              för ekonomiska konsekvenser för kommunerna. Detta är inget nytt
              som sker under den här regeringen. I tolv år var jag kommunalråd
              i en kommun, och vi tyckte alltid att de mängder av reformer som
              genomfördes av socialdemokratiska regeringar var underfinansierade
              i kommunen. Jag ser att Damberg just nu här i kammaren sitter
              bredvid personer som har en bakgrund som kommunalråd. De kan nog
              vittna om detta. Det finns alltid en viss motsättning mellan stat
              och kommun.
            </seg>
            <seg n="5182d3c7">
              Alla är överens om att finansieringsprincipen ska råda, men kommunerna
              anser sig ofta underkompenserade, och staten tycker att kommunerna
              kräver för mycket. Så förhandlas det och diskuteras. Ibland blir
              man enig, ibland inte. Till sist är det riksdagen som uttolkar
              vad finansieringsprincipen betyder.
            </seg>
            <seg n="7aa2d0c9">
              Jag tycker att det är märkligt på de punkter som jag redovisar
              här. Det är inte dynamiska effekter jag hänvisar till, Mikael
              Damberg, utan det är konkreta förändringar i gymnasieskolans utformning
              som givet innebär lägre kostnader för kommunerna. Det går naturligtvis
              att diskutera hur mycket lägre kostnaderna blir. Då måste man
              göra vissa antaganden som i sin tur leder till ekonomiska konsekvenser.
              Så har alla regeringar gjort, inklusive den här. Det är inget
              märkligt med det. Att SKL tycker att man blir underkompenserad
              är heller inget märkligt det är mer regel än undantag.
            </seg>
            <seg n="e36a22ec">
              Om Mikael Damberg anser att kommunerna är underkompenserade är
              det naturligtvis fullt tillåtet att i Socialdemokraternas alternativbudget
              lägga fram förslag om ökade statsbidrag för just den här budgetposten.
              Det har ni dock inte gjort i höstas, vill jag poängtera, trots
              att SKL:s kritik var väl känd redan vid det tillfället. I den
              budget som ni lade fram i oktober november som alternativ till
              regeringens finns det ingen extra kompensation till kommunerna
              för det här. Om ni nu är övertygade om att de är underkompenserade,
              varför har ni då inte gett dem extra kompensation?
            </seg>
            <seg n="33c24176">
              Vi kommer naturligtvis att följa riksdagens beslut. Riksdagen
              var dessutom enig, så även allianspartierna har stött beslutet.
              Jag stöder det också. Vi kommer nu först att kontakta SKL, som
              det står i svaret, för att klarlägga vad skillnaderna i beräkningar
              består i. Sedan får vi föra diskussioner med SKL om hur vi ska
              gå vidare. Självklart kommer vi att följa riksdagens beslut, och
              vi kommer i enlighet med riksdagens beslut att återkomma med en
              redovisning. Riksdagen har själv angett jag tror att det var finansutskottet
              som skrev det att det skulle kunna ske i samband med höstbudgeten.
              Det kommer vi att göra. Däremot har vi ännu inte börjat med den
              intensiva dialogen med SKL, men den kommer att följa här snart.
            </seg>
          </u>
          <note type="speaker" n="d2cca4d9">
            Anf. 13 MIKAEL DAMBERG (S):
          </note>
          <u who="mikael_damberg_916d04" xml:id="i-6125ea92bbb039b4-1" n="df17bb66">
            <seg n="cac5bd5a">
              Fru talman! Statsrådet Janne Björklund påstår att det inte är
              något nytt att regeringen och SKL ibland har olika uppfattningar
              i frågor. Det kan jag nog hålla med om. Men det som är ganska
              unikt i det här fallet är att det inte handlar om eventuella nya
              kostnader för kommunerna utan om att regeringen har lagt fram
              skarpa förslag om minskade statsbidrag för kommunerna, vilka faller
              ut omedelbart. Så har man räknat på ett antal dynamiska effekter
              för den nya gymnasieskolan, och SKL skriver det är inte vanligt
              att SKL uttrycker sig så att dessa beräkningar är ogrundade och
              bygger på lösa och i flera avseenden rent felaktiga antaganden.
            </seg>
            <seg n="3c44279a">
              Det är inte ofta Anders Knape, som är moderat och leder SKL,
              har påstått att regeringens beräkningar är ogrundade och felaktiga.
              Det är inte ofta som SKL:s ordförande säger något sådant. Då är
              det väl relevant att tala om det.
            </seg>
            <seg n="11f5cce4">
              Varför är det så bråttom att inleda förhandlingarna, då? Jo,
              därför att den nya gymnasieskolan snart ska träda i kraft och
              börja gälla.
            </seg>
            <seg n="514e4c02">
              Till skillnad från regeringen har Sveriges kommuner ett mycket
              tuffare balanskrav. I kommunerna måste man lägga fram en budget
              i balans varje enskilt år. Det innebär att neddragningar måste
              göras direkt, och sedan får man hoppas på att de dynamiska effekterna
              ska leda till något.
            </seg>
            <seg n="313aa9c6">
              Jag tycker att man ska ta oron på allvar. Roger Haddad sade att
              han inte var orolig. Jag blev dock orolig av SKL:s föredragning
              och de totalt olika bilder vi fick höra om i utskottet. Skillnaderna
              mellan SKL och regeringen i synen på de ekonomiska förutsättningarna
              gällde inte bara något på marginalen. SKL gick så långt som att
              säga att fullt ut genomförda skulle neddragningarna av statsbidraget
              motsvara kostnaden för 4 000 lärare, alltså 12 procent av lärarkåren
              i gymnasieskolan. Om man inte kan vara överens om en så stor kostnad
              finns det anledning att vara orolig. Det är därför jag har framställt
              den här interpellationen.
            </seg>
            <seg n="06e029d1">
              Jag tycker att regeringen ska göra som vi sade gemensamt i utbildningsutskottet
              och så snart som möjligt sätta i gång förhandlingarna med SKL.
              Jag vet inte om SKL har rätt i sina beräkningar. Jag kan heller
              inte veta om regeringen har rätt, men om Jan Björklund vill att
              vi i oppositionen här i riksdagen ska överta regerandet av Sverige
              och förhandla med SKL om hur den nya gymnasieskolan ska finansieras
              är det ett helt nytt upplägg. Jag har dock uppfattat att det är
              regeringens uppgift och ansvar att genomföra finansieringsprincipen
              inför viktiga beslut. Det trodde jag att vi var överens om, men
              om statsrådet vill jobba på ett annat sätt i framtiden är det
              förstås fullt möjligt.
            </seg>
            <seg n="2f528eb5">
              Avslutningsvis vill jag säga något om detta med komvux. Det är
              väl allmänt känt att den här regeringen har genomfört ganska stora
              besparingar på vuxenutbildningen och också stramat upp antagningsreglerna,
              vilket gör det svårare för människor att ta sig vidare i utbildningssystemet.
              Ett av de antaganden man gör är att den nya gymnasieskolan skulle
              leda till mindre vuxenutbildning. Det låter man påskina här. Det
              är ett väldigt glatt antagande, särskilt med tanke på att många
              program på yrkessidan inte kommer att ge behörighet till vidare
              studier och att många studenter kommer att känna sig nödda och
              tvungna att skaffa sig sådan kompetens för sitt fortsatta arbetsliv.
              SKL gör en helt annan bedömning även i den här frågan.
            </seg>
            <seg n="6b234565">
              Jag tror att det finns anledning att syna både regeringens och
              SKL:s beräkningar, men låt oss se till att förhandlingarna sker
              så snabbt som möjligt, så att kommunerna avstår från att säga
              upp lärare bara för att det råder osäkerhet om konsekvenserna
              av den nya gymnasieskolan.
            </seg>
          </u>
          <note type="speaker" n="5d12fab6">
            Anf. 14 ROGER HADDAD (FP):
          </note>
          <u who="roger_haddad_de36c7" xml:id="i-4261f08f2594819a-1" n="127e0d0a">
            <seg n="74dd3b38">
              Fru talman! Mikael Damberg var mycket mer ödmjuk och resonabel
              i sitt andra inlägg om SKL:s presentation i utbildningsutskottet,
              och det välkomnar vi naturligtvis. Vi är överens i utskottet om
              att regeringen ska återkomma efter att ha diskuterat analysen
              av och underlaget för beräkningen av kostnaderna för gymnasieskolan.
            </seg>
            <seg n="0479ad23">
              Till Eva-Lena Jansson vill jag säga att det är sant att många
              ungdomar behöver komvux och vuxenutbildning. Men vi vill att vuxenutbildningspengarna
              ska gå till rätt målgrupp. De ska inte gå till dem som har läst
              ett omvårdnadsprogram, ett barn- och fritidsprogram eller ett
              medieprogram som ändå inte leder till någon anställning och som
              konkurrerar om vuxenutbildningspengarna med dem som behöver det.
              Det största bekymret i dag i många kommuner är att vuxenutbildningspengarna
              inte alltid går till rätt ungdomar. De som ska prioriteras är
              de som inte har slutbetyg, inte har ämnesbehörighet till högskolan
              och inte står nära ett arbete.
            </seg>
            <seg n="1e3b4840">
              SKL får själva stå för sina uttalanden och svara för om de är
              ogrundade eller inte. Jag välkomnar alltid viss granskning när
              utbildningsutskottet lyssnar på olika aktörer. Vi ska inte sitta
              och agera domare i utbildningsutskottet. Vi lyssnar på hur regeringen
              bedömer kalkylerna, och vi välkomnar också inlägg från SKL. Sedan
              får vi se var vi landar någonstans. Men det är lite synd att Socialdemokraterna
              ändå inte ser att det finns ett förändringstryck oavsett detta
              ärende.
            </seg>
            <seg n="0bcd75e5">
              Lokala skolpolitiker har ett stort ansvar att ställa om. Jag
              tycker inte heller om det ni har kört med i två år: Nu ska tusen
              lärare sparkas. Det säger ni utan att nämna den demografiska utveckling
              i skolan som vi har haft. Jag vet vad jag talar om. Jag har själv
              haft ansvar för skolan på kommunal nivå i fyra år. Mikael Damberg
              som kanske har suttit i riksdagen för länge kanske inte har den
              uppfattningen.
            </seg>
          </u>
          <note type="speaker" n="9ae0d055">
            Anf. 15 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-e9c682738f997bd9-1" n="e1b54071">
            <seg n="155ad384">
              Fru talman! Med hänvisning till det inlägg som Roger Haddad gjorde
              vill jag understryka det som Mikael Damberg säger. Med anledning
              av Gy 11 och dess konsekvenser kommer färre att vara kvalificerade
              att söka in på högskolor och universitet. Då blir min enkla fråga
              till utbildningsministern: Tror inte utbildningsministern att
              det får konsekvenser för komvux i framtiden?
            </seg>
            <seg n="98736f33">
              Till skillnad från Folkpartiet tycker vi socialdemokrater att
              människor, unga som gamla, ska få fler chanser än en i livet.
              Om de gör ett val när de är 15 år och söker in på gymnasiet och
              inte är nöjd med det valet, ångrar sig och vill komma vidare ska
              de få en chans att komma vidare. Vi menar att komvux är en sådan
              del som ger dem chansen att ompröva det beslut de tog när de gick
              i åttan.
            </seg>
            <seg n="8cb5735c">
              När man diskuterar att rätt ungdomar ska få utbildning har man
              sorterat in ungdomar i rätt och fel ungdomar. Den människosynen
              har inte jag. Jag har den uppfattningen att alla människor är
              rätt människor och att alla människors rätt och lika värde gäller.
              Så ska det vara i utbildningspolitiken. Det är inte föräldrars
              bakgrund eller den situation ungdomar har när de bor hemma som
              ska påverka deras möjlighet att komma vidare.
            </seg>
            <seg n="a1286591">
              Det är viktigt att vi i det utbildningssystem som vi har haft
              sett till att alla människor ska kunna komma vidare i framtiden.
              Det är därför vi nu ställer frågor om vad det får för effekter.
              Får kommunerna mindre pengar blir det sämre utbildning för barnen.
              Det kommer att få konsekvenser både på arbetsmarknaden och i samhället
              i stort.
            </seg>
            <seg n="b14fc941">
              Min fråga till ministern är fortfarande: Tror ministern inte
              att det kan bli konsekvenser för komvux i framtiden med den förändring
              man gör?
            </seg>
          </u>
          <note type="speaker" n="706f1069">
            Anf. 16 Utbildningsminister JAN BJÖRKLUND (FP):
          </note>
          <u who="jan_bjorklund_b0359f" xml:id="i-01e3bb463e21a277-6" n="0d0c8403">
            <seg n="7a5fbb4d">
              Fru talman! Jo, det är jag övertygad om att det får. Det är därför
              som det står i svaret att just den punkten sannolikt innebär en
              fördyring. Det står också i mitt interpellationssvar att alla
              inte blir behöriga. Man kan ta en yrkesexamen på gymnasiet för
              att sedan på komvux läsa in teoretiska kurser för högskolebehörighet.
              Det innebär en merkostnad för kommunerna. Det står på s. 2 i översta
              stycket i mitt svar. Det är klart att jag inser det.
            </seg>
            <seg n="61e327ff">
              Att vi låter elever ta yrkesexamen och lärlingsexamen kommer
              å andra sidan att innebära att fler går färdigt gymnasiet. Vi
              tvingar inte alla att bli högskolebehöriga och får inte så stora
              avhopp med alla de sociala kostnader det medför. Lärlingsutbildningar
              gör att fler går färdigt utbildningen och får ett jobb efteråt.
              Därmed slipper man en massa andra kostnader för de ungdomar som
              i dag slås ut.
            </seg>
            <seg n="26f8874c">
              Det är ekonomiskt både plus och minus i denna reform. Det har
              Gymnasieutredningen gått igenom. Jag vill till Mikael Damberg
              säga att det har gjorts en mycket gedigen utredning. Vi ska nu
              göra en till ihop med SKL. Det är på riksdagens beställning, och
              jag är för det. Eftersom SKL har återkommit med detta ska vi göra
              det.
            </seg>
            <seg n="6522060e">
              Gymnasieutredningen har gjort den mest gedigna utredning som
              hittills har gjorts. Den gick igenom detta oerhört mycket på längden
              och tvären. Den gjorde bedömningen att det finns ganska stora
              möjligheter att spara pengar på en vettigare gymnasieskola som
              dessutom är bättre för eleverna.
            </seg>
            <seg n="fca99455">
              Vi har en gymnasieskola som är både dålig för många elever och
              onödigt dyr. Dessa reformer innebär besparingar samtidigt som
              det finns enstaka inslag som innebär fördyringar. Men totalt sett
              är det ändå en ekonomisk besparing. Man kan ha en bättre skola
              som är billigare.
            </seg>
            <seg n="c2e6cd23">
              Vi ska gå igenom detta med Sveriges Kommuner och Landsting en
              gång till. Det gör vi inte bara för att utbildningsutskottet och
              riksdagen anser det utan också för att SKL anser att de är missnöjda.
              Då ska vi naturligtvis tala med dem en gång till.
            </seg>
            <seg n="97e52a23">
              Samtidigt vill jag säga att jag har varit kommunalråd i tolv
              år. Jag vet att sådana här reformer är svåra att på öret beräkna
              i förväg. Man måste göra antaganden, och det har alltid gjorts.
              I den förhandlingssituation som uppstår kommer det alltid att
              vara så att kommunerna tycker att de får för lite. Det är alltid
              så i alla sammanhang.
            </seg>
            <seg n="55c7c43e">
              Det språkbruk som Mikael Damberg citerade i något utlåtande från
              Sveriges Kommuner och Landsting lovar jag att de använder i rader
              av sammanhang när de analyserar och ska framhålla att staten ger
              för lite pengar till kommunerna. Det är ett förhandlingsspel som
              pågår.
            </seg>
            <seg n="2a4d6d6a">
              Jag säger inte att vi har räknat rätt på vartenda öre. Det går
              inte att säga. Det är antaganden och bedömningar man gör. Vi ska
              sätta oss ned en gång till med Sveriges Kommuner och Landsting
              i dessa frågor.
            </seg>
          </u>
          <note type="speaker" n="0ccd967d">
            Anf. 17 MIKAEL DAMBERG (S):
          </note>
          <u who="mikael_damberg_916d04" xml:id="i-6125ea92bbb039b4-2" n="df17bb66">
            <seg n="d7bec0a2">
              Fru talman! Låt mig börja med att välkomna regeringens besked
              att man lovar att öppna förhandlingar med SKL igen om finansieringen
              av Gy 11. Det är viktigt att det görs så snabbt som möjligt så
              att kommuner som står inför stora omställningar och ändrade planeringsförutsättningar
              får så bra förutsättningar som möjligt att planera långsiktigt
              och inte drabbas av det SKL varnar för. Det är att den nya gymnasieskolan
              börjar med besparingar som kanske visar sig vara onödiga eller
              felaktiga och att man sedan får försöka att växla upp.
            </seg>
            <seg n="693dd8d5">
              Vi har alla i den här kammaren ett intresse av att den nya gymnasieskola
              som skulle ha börjat träda i kraft i och med Gy 07 åtminstone
              kommer i gång i och med Gy 11. Vi har väntat länge på en gymnasiereform
              i Sverige. Det är viktigt att den kommer i gång men också att
              man får en bra start på arbetet.
            </seg>
            <seg n="25caa25d">
              Det välkomnar jag. Jag ser fram emot att regeringen inom en ganska
              snar tid tar kontakt med SKL och återupptar de förhandlingar som
              man har lovat att genomföra.
            </seg>
            <seg n="5c238b5b">
              Sedan gör man alltid antaganden om dynamiska effekter. Man får
              vara lite försiktig om man presenterar skarpa förslag om neddragningar
              i kommunernas verksamhet om man inte samtidigt är ganska säker
              på att de dynamiska effekterna uppstår.
            </seg>
            <seg n="1c86b523">
              Det verkar regeringen inte vara. Man säger att det är svårt att
              göra dessa antaganden. Det är svårt att beräkna detta. Man hoppas
              att fler kommer att gå igenom gymnasieskolan på rätt sätt.
            </seg>
            <seg n="fecf9962">
              Vi beräknar inte heller alltid våra förslag på det sättet. När
              vi lägger fram vårt förslag om förstärkt studie- och yrkesvägledning
              och avsätter pengar till det räknar vi inte med att gymnasieskolan
              ska tjäna 100 miljoner kronor och att reformen därmed är gratis,
              Jan Björklund.
            </seg>
            <seg n="a3f37fb0">
              Man får vara försiktigt när man jobbar med detta. Man bör ha
              mycket på fötterna. Den föredragning som jag fick ta del av i
              utbildningsutskottet var inte lugnande. Det var två helt olika
              besked. Regeringen presenterade sina förslag. SKL sågade många
              av de antaganden och beräkningar som ändå gjordes.
            </seg>
            <seg n="e974ed9a">
              Nu påstår jag inte att SKL har rätt i alla delar. Men det var
              ingen lugnande föreställning på utbildningsutskottets möte. Jag
              hoppas att regeringen tar förhandlingarna på allvar.
            </seg>
          </u>
          <note type="speaker" n="f90b090f">
            Anf. 18 Utbildningsminister JAN BJÖRKLUND (FP):
          </note>
          <u who="jan_bjorklund_b0359f" xml:id="i-01e3bb463e21a277-7" n="0d0c8403">
            <seg n="28ebe7dc">
              Fru talman! Jag uppfattar att om vi sågar bort retoriken runt
              det hela är vi alla överens. Det uttrycks i riksdagens beslut
              att vi ska fortsätta dialogen med SKL.
            </seg>
            <seg n="635bf90d">
              Jag vill ändå skicka med synpunkten att när det är en reform
              som ännu inte trätt i kraft och det går att räkna på lite olika
              sätt kommer alltid SKL att hävda att man ska ha ännu mer betalt
              av staten.
            </seg>
            <seg n="04bdd8a7">
              Vi står alla för finansieringsprincipen. Men när man sedan ska
              räkna fram saker och ting har man olika uppfattningar om vad det
              kostar och hur mycket som går att spara.
            </seg>
            <seg n="211ff9ff">
              Vi ska lyssna på SKL en gång till och sätta oss ned helt i enlighet
              med det beslut som riksdagen i full enighet har fattat.
            </seg>
          </u>
          <note n="31d4200f">
            Överläggningen var härmed avslutad.
          </note>
          <note n="e244af89">
            3 § Svar på interpellation 2010/11:166 om gruvindustrin som utvecklingskraft
          </note>
          <note type="speaker" n="510579d5">
            Anf. 19 Närings- och energiminister MAUD OLOFSSON (C):
          </note>
          <u who="maud_olofsson_73732a" xml:id="i-d919b226d42408e7-0" n="39807e79">
            <seg n="f2076b3e">
              Fru talman! Sven-Erik Bucht har frågat mig vilka initiativ jag
              planerar för att få en sammanhållen gruvpolitik när vi nu står
              mitt i en omfattande förändring av näringen, hur jag ställer mig
              till de initiativ som tagits i Finland med tydliga program för
              en utvecklad gruvnäring, om ett motsvarande initiativ planeras
              i Sverige och när jag i så fall avser att lägga fram ett färdigt
              förslag. Han har också frågat mig hur jag, Näringsdepartementet
              och regeringen arbetar med att positionera Sverige i EU-arbetet
              i den fråga som tas upp i interpellationen.
            </seg>
            <seg n="2591ab63">
              Regeringen arbetar intensivt för att främja och utveckla svensk
              gruvindustri. Sverige har i dag ett bra och effektivt ramverk
              för gruvnäringen med väl fungerande och tydliga lagar. Det märks
              inte minst på det intresse som utländska prospektörer och gruvföretag
              visar för att investera i vårt land.
            </seg>
            <seg n="6dd0ee79">
              Den svenska minerallagen, som är exploateringsvänlig, ger också
              konkreta resultat i form av nya gruvor. Ett aktuellt exempel på
              detta är de gruvor som företaget Northland Resources nu håller
              på att starta i Pajala kommun. Dessa gruvor beräknas ge jobb åt
              ett antal hundra personer och starkt bidra till tillväxt och framtidstro
              i kommunen och i regionen. Regeringen jobbar aktivt tillsammans
              med alla relevanta aktörer för att möta denna positiva utveckling
              såväl i Pajala som på andra platser i Sverige där gruvindustrin
              växer, såsom Gällivare och Kiruna med omnejd.
            </seg>
            <seg n="55954eef">
              Vidare har Sverige en utmärkt informationsspridning om vår geologiska
              potential som riktar sig till både svenska och internationella
              aktörer. Sveriges geologiska undersökning (SGU) har en ständigt
              pågående dialog med företagen om deras behov för att utveckla
              sin prospektering. SGU:s mineralinformationskontor i Malå, med
              duktig personal och ett gediget informationsmaterial som också
              innefattar ett stort borrkärnearkiv, är mycket uppskattat av gruv-
              och prospekteringsföretagen. Regeringen har också bidragit med
              medel för att SGU ska kunna påbörja en digitalisering av prospekteringsintressant
              information som finns på mineralinformationskontoret.
            </seg>
            <seg n="d41308b8">
              Regeringen är pådrivande för att snabba på tillståndshantering
              och bearbetningskoncessioner. Under förra året nåddes åter målen
              för handläggningstiderna hos Bergsstaten med god marginal.
            </seg>
            <seg n="60cf01d5">
              Att gruvbranschen är stark och på frammarsch såväl i Sverige
              som i Finland ser jag som mycket positivt. I deklarationen vid
              det gemensamma regeringssammanträdet i Tavastehus i maj 2009 lade
              vi särskild vikt vid att våra bägge länder även fortsättningsvis
              ska samarbeta för gemensamma lösningar på råvarusidan.
            </seg>
            <seg n="3a3aa14f">
              Vad gäller frågan om en svensk mineralstrategi är detta arbete
              påbörjat. SGU har fått ett uppdrag att komma med ett förslag till
              regeringen om hur arbetet med en svensk mineralstrategi bör läggas
              upp. Det är då naturligt att SGU tar till vara erfarenheter från
              såväl våra nordiska grannar som andra länder.
            </seg>
            <seg n="6e417305">
              Också på europeisk nivå är regeringen pådrivande. EU-kommissionen
              lade i februari i år fram ett meddelande om råvaror och marknader
              för basprodukter. I meddelandet finns bland annat fortsättningen
              på det råvaruinitiativ som lanserades i slutet av 2008 då på initiativ
              av Sverige och Finland. Sverige har hela tiden varit engagerat
              i arbetet med råvaruinitiativet och driver inför initiativets
              fortsatta implementering på för att råvarupotentialen i Sverige
              och i Barentsområdet ska uppmärksammas ytterligare av EU. Att
              våra råvaror tas till vara och utvecklas på ett långsiktigt och
              hållbart sätt gynnar både EU och svensk industri. Viktigt är också,
              mot bakgrund av råvarornas ökande betydelse, de långsiktigt hållbara
              transportsystem och transportlösningar som krävs för att få ut
              produkten från producent till kund. Även detta är något Sverige
              driver i EU.
            </seg>
            <seg n="5d27af5f">
              Sammanfattningsvis kan jag konstatera att det inte finns någon
              grund för det påstående som Sven-Erik Bucht gör i interpellationen
              att regeringen inte skulle vara aktiv.
            </seg>
            <seg n="1cffdc2a">
              Gruvbranschen är en viktig framtidsbransch för Sverige, och regeringen
              är djupt engagerad i att ta till vara dess möjligheter till nya
              jobb, tillväxt och framtidstro i alla delar av landet.
            </seg>
          </u>
          <note type="speaker" n="7742b175">
            Anf. 20 SVEN-ERIK BUCHT (S):
          </note>
          <u who="sven-erik_bucht_c38412" xml:id="i-fb772e9a6a736c44-0" n="698094d1">
            <seg n="cf5053c7">
              Fru talman! Jag tackar fru statsrådet för svaret, även om jag
              inte kan känna mig helt nöjd med det då statsrådet inte berör
              de frågeställningar som jag direkt ställer. Statsrådet pekar i
              stället på lagstiftningen och ramverkets möjligheter i Sverige
              för gruvnäringen. Hon pekar också på att vi har bra information
              om vår geologiska potential och räknar upp ett antal aktiviteter
              från myndigheter.
            </seg>
            <seg n="18a60667">
              Fru talman! Det kan givetvis vara bra att få den information
              som statsrådet lämnar i svaret. Men min frågeställning låg på
              en lite annan nivå än att räkna upp enskilda aktiviteter. Det
              är också däri min kritik ligger; man tar inget helhetsgrepp.
            </seg>
            <seg n="10ce5d8d">
              Min fråga var: Har regeringen ambitionen att ta initiativ för
              en sammanhållen gruvpolitik? Jag pekar också på den finska modellen
              där man har tagit ett kraftigt tag på en sammanhållen gruvpolitik
              i vårt grannland. Det handlar givetvis också om hur vi lyfter
              in de mineralpolitiska frågorna i ett EU-sammanhang.
            </seg>
            <seg n="458b5361">
              Jag tror att det är oerhört viktigt att vi har en nationellt
              sammanhållen strategi. Det måste ske i samverkan mellan politik,
              näringsliv och akademi. Man måste ha en strategi för forskning
              och utveckling. Vi vet att det finns idéer om bland annat ett
              Nordic Mining Institute på Luleå tekniska universitet. Det är
              ett exempel. Det handlar om kortare tillståndsprocesser, utveckling
              av miljöteknik, inte minst infrastrukturfrågor, tillgängliggörande
              av investeringskapital, utbildningsfrågor med mera. Detta måste
              man ha sammanhållet när det gäller gruvnäringen.
            </seg>
            <seg n="0b2faad3">
              Vi är uppe i norr Europas kornbod när det gäller tillgångar på
              mineraler. Därför är det oerhört viktigt att vi har en sammanhållen
              politik som vi formar gemensamt. Vi har en enorm global efterfrågan
              som gör att vi skapar enorma möjligheter för tillväxt och nya
              jobb.
            </seg>
            <seg n="1e07e237">
              Jag var på en konferens i slutet av januari här i Helsingfors
              på Grand Hôtel där hela näringen fanns representerad. Där fanns
              också hela akademin som jobbar med frågorna. Man efterlyste då
              just en sammanhållen politik. Också SGU var där och presenterade
              det som ministern nämnde, det vill säga att man har börjat titta
              på en svensk mineralstrategi. Men varken näringen eller akademin
              kände till det. Det är inte så vi ska jobba med en sådan här viktig
              näringsgren. En myndighet kan inte köra sitt race utan att näringen,
              akademin och politiken är med. Det är viktigt att vi får en kraftfull
              gruvindustripolitik.
            </seg>
            <seg n="b12e1982">
              Jag tycker att det är bra att Sverige och Finland gemensamt har
              lyft upp frågan i EU. Jag måste ge en eloge till statsrådet för
              detta. Barentsrådet har ett seminarium den 15 mars nere i Bryssel
              om mineralpolitik och råvarupolitik. Jag kommer själv att närvara
              vid detta seminarium, som jag tycker är ett mycket bra initiativ.
            </seg>
            <seg n="d785aa6f">
              Jag blir också glad när statsrådet i slutet av sitt svar understryker
              att gruvbranschen är en framtidsbransch och att vi måste ta vara
              på den tillväxt och de jobb som kan komma ur den. Just därför,
              fru statsråd, tror jag att det behövs en gemensam samlad strategi
              och ett branschprogram för svensk gruvnäring.
            </seg>
            <seg n="1b9e80ce">
              Jag skulle vilja uppmana statsrådet att ta det initiativ som
              jag föreslår i interpellationen. Detta är en oerhört viktig tillväxtfråga
              för Sverige och för gruvnäringen.
            </seg>
          </u>
          <note type="speaker" n="21b6921b">
            Anf. 21 KRISTER ÖRNFJÄDER (S):
          </note>
          <u who="krister_ornfjader_45d2c0" xml:id="i-34a7ef502bd12cfc-0" n="c7d2e7a8">
            <seg n="3d83d96f">
              Fru talman! Jag tycker att det är jätteroligt att denna interpellation
              har kommit upp. Jag hade förmånen att tillsammans med mina kamrater
              i S-gruppen i näringsutskottet i förra veckan åka upp och besöka
              några olika gruvbolag. Vi träffade också representanter från olika
              kommuner och gjorde några besök i anslutning till de nya gruvor
              som ska öppnas och i sådana som redan är i full gång.
            </seg>
            <seg n="f4b1a142">
              Jag måste säga att det är roligt att komma dit. Det är full fart,
              och det är framtidstro! Det finns naturligtvis också önskemål.
              När man ska bygga ut sådana här verksamheter innebär det stora
              förändringar i de samhällen och på de orter där de ska etablera
              sig.
            </seg>
            <seg n="a90fa9ed">
              Det är med detta som utgångspunkt som jag nu tänker haka på diskussionen.
              Också jag tycker att det finns all anledning att ta många och
              stora helhetsgrepp på detta. En del av de saker som behöver göras
              har ministern tagit upp i sitt svar till Sven-Erik. Men jag skulle
              vilja konkretisera ytterligare något som vi hade uppe till diskussion.
              Det man pekade på för oss är just en sammanhållen gruvpolitik
              så att man får det hela att gå hand i hand. Man vill inte ha beslut
              eller hanteringar som går på tvärs. Bland annat tog man upp ett
              problem, nämligen att det var alldeles för långa handläggningstider
              i domstolarna. Där behöver något göras. Om jag har förstått saken
              rätt riskerar handläggningstiderna att bli längre på grund av
              att den domstol som handhar ärendena, som ska finnas i Luleå,
              har fått minskade resurser. Nu vet jag att det här inte är ministerns
              ansvarsområde, men jag säger detta med utgångspunkt i en sammanhållen
              gruvpolitik.
            </seg>
            <seg n="0e66d9ab">
              Även frågan om kommunikationerna togs upp också det ligger lite
              grann utanför ministerns ansvarsområde men man pekar på en sammanhållen
              gruvpolitik med behovet av en utbyggd malmbana.
            </seg>
            <seg n="4069aa18">
              Det behövs kraftfulla satsningar på branschens samverkansprogram.
              Det ligger mer inom ramen för ministerns eget ansvarsområde. Jag
              hoppas att ministern kan utveckla lite mer, utan att för den skull
              kliva in på någon annan ministers ansvarsområde, vad ministern
              tillsammans med andra ministrar diskuterar för att lösa många
              av de problem som ändå finns när vi hoppas på en utökad verksamhet
              som kommer att kräva ytterligare investeringar och satsningar.
            </seg>
          </u>
          <note type="speaker" n="5bfa9fd9">
            Anf. 22 Närings- och energiminister MAUD OLOFSSON (C):
          </note>
          <u who="maud_olofsson_73732a" xml:id="i-d919b226d42408e7-1" n="39807e79">
            <seg n="5e762fec">
              Fru talman! Jag tror att det är få näringar som har sådan uppbackning
              från regeringen som gruv- och mineralnäringen. När Sven-Erik Bucht
              säger att vi inte tar något helhetsgrepp säger jag att det är
              precis tvärtom. Det är vad jag sade i mitt svar.
            </seg>
            <seg n="7e6235fd">
              Vi går igenom vad som behöver göras på nationell och internationell
              nivå för att möta gruvnäringens behov. Vi har gett SGU ett sådant
              uppdrag. Jag förutsätter att de har ett nära samarbete med näringen.
              Regeringen har ett nära samarbete när vi vidtar olika åtgärder.
            </seg>
            <seg n="a43f469b">
              Jag har personligen tagit ett initiativ på EU-nivå för att lyfta
              upp råvarufrågorna. Det finns två frågor som diskuteras globalt,
              nämligen råvarufrågorna och energifrågorna. Jag har, tillsammans
              med min finska kollega, tyckt att det är viktigt att lyfta upp
              denna fråga. Det blir en allt större fråga på EU-nivå. Bakgrunden
              är att Sverige har resurser som EU efterfrågar och att vi ska
              göra oss mindre beroende av omvärlden. Det kan vara angeläget
              att tänka på i dessa dagar. Dessutom ska Sverige kunna ta fram
              en del av dessa råvaror och leverera till en Europamarknad och
              kunna ta del av infrastruktursatsningar som görs i Europa. Allt
              detta har vi redan gjort. Jag är bara lite överraskad över att
              Sven-Erik Bucht inte känner till alla de sakerna.
            </seg>
            <seg n="ff4ed01f">
              Under vårt ordförandeskap i Barentsrådet var detta också en viktig
              fråga. Vid ett ministerrådsmöte i Umeå diskuterades frågan. Jag
              menar att vi behöver vidga detta till att inte bara handla om
              Sverige utan också om norra Norge, norra Finland och Ryssland.
              Det fanns en stark uppslutning i denna fråga. Vi ska göra en fördjupad
              studie av vilka resurser som finns. Nu går vi vidare med mötet
              i mars i Bryssel där vi försöker fördjupa kunskapen på europeisk
              nivå, och vi har inbjudit ansvariga kommissionärer.
            </seg>
            <seg n="4d8ff8c1">
              Vad händer på området? Ja, mer än vad Sven-Erik Bucht räknar
              upp. Vi jobbar med frågan om kortare tillståndsprocesser. Jag
              säger inte att vi är framme vid detta, men ett syfte med domstolarna
              är att de ska bli mer kunniga på sina områden så att de kan ge
              snabbare besked till bolagen. Det är en brist i dagens system.
              Jag håller med Krister Örnfjäder och gruvbolagen. Syftet är att
              förbättra den delen.
            </seg>
            <seg n="02962db7">
              Vi håller på med utbildning och kompetensutveckling. Om Sven-Erik
              Bucht läser länstidningarna i Norrbotten kan han där läsa om högnivåmötet
              om kompetensförsörjning till gruvindustrin i förra veckan. Bakgrunden
              är att gruvbolagen säger att de inte har tillräcklig kompetens
              och att de kommer att få svårt att rekrytera. Under förra mandatperioden
              när jag var ansvarig för regional tillväxt gav jag i uppdrag till
              länsstyrelserna att jobba med regionala kompetensplattformar och
              i samarbete med näringslivet ta fram vilka behov som kan finnas
              framöver för olika näringar. I Norrbotten är det naturligt att
              jobba med gruv- och mineralindustrin.
            </seg>
            <seg n="4fb25a32">
              Det var ett mycket intressant möte där vi tog in Arbetsförmedlingen,
              universitetet och olika utbildningsanordnare för att se hur vi
              kan stärka utbildningen för att klara kompetensförsörjningen.
              En viktig del var Åsa Torstenssons arbete med infrastrukturen.
              Nu är det den nya infrastrukturministerns. Det handlar om att
              regionalisera och förankra besluten runt infrastrukturen regionalt.
              Det har gjort att vi bättre kan prioritera vad det är för saker
              vi behöver bygga ut för att klara behoven av infrastruktur.
            </seg>
            <seg n="ebe92e08">
              Sedan är det frågan om finansiering. Inlandsinnovation AB är
              naturligtvis ett viktigt instrument framöver för att kunna finansiera
              en del av gruvinvesteringarna framöver. Det tror jag kommer att
              vara en bra insats.
            </seg>
            <seg n="878e222b">
              Utöver detta är det fråga om energilösningar och bostadsplanering.
              Det finns många saker som vi redan gör. Jag är återigen överraskad
              över att Sven-Erik Bucht inte hänger med i svängarna om allt det
              regeringen gör, men jag hoppas att du är glad för vad vi gör.
            </seg>
          </u>
          <note type="speaker" n="051419ca">
            Anf. 23 SVEN-ERIK BUCHT (S):
          </note>
          <u who="sven-erik_bucht_c38412" xml:id="i-fb772e9a6a736c44-1" n="698094d1">
            <seg n="59270164">
              Fru talman! Jo, fru statsråd, Sven-Erik Bucht hänger med i svängarna.
              Han läser länstidningarna och till och med internationell press
              om gruvnäringen. Därom kan statsrådet vara säker.
            </seg>
            <seg n="294b90c5">
              Det jag ser är massor av aktiviteter men ingen sammanhållning.
              Det är det jag efterlyser. Det här är en alldeles för viktig fråga
              att slarva bort på spridda skurar här och där, fru statsråd. Det
              gäller att samla hela näringen, akademien och politiken.
            </seg>
            <seg n="78ced464">
              Det var synd att fru statsrådet inte kände till det stora seminariet
              i slutet av januari. Näringen och akademien kände inte till vad
              SGU håller på med. Det finns all anledning för statsrådet att
              följa upp hur myndigheterna hanterar frågan. Det här är en oerhört
              viktig näring som kan skapa mycket tillväxt och jobb.
            </seg>
            <seg n="6d2229a3">
              Statsrådet vill att vi ska utröna vilken infrastruktur som behöver
              byggas. Låt mig svara: Norrbotniabanan, Malmbanan och järnvägstrafik
              till Pajala. Det finns ett svar. Det handlar om att försöka samla
              hela näringen, akademien och politiken och ta ett samlat grepp
              runt en oerhört viktig sak för Sverige, nämligen en samlad gruvnäringspolitik.
              Det här behövs på många andra områden också, till exempel branschprogram
              inom gruvindustrin, skogsindustrin och verkstadsindustrin. Jag
              kan räkna upp område efter område, till exempel besöksnäringen.
            </seg>
            <seg n="7b21e48b">
              För att det ska bli effekt i det här landet måste vi samla oss,
              inte köra egna race med en massa spridda skurar. De kan vara bra.
              Det finns många bra aktiviteter det är inte dem jag är kritisk
              mot men vi måste samla dem. Där har näringsministern ett yttersta
              ansvar.
            </seg>
          </u>
          <note type="speaker" n="ff4bcf1f">
            Anf. 24 KRISTER ÖRNFJÄDER (S):
          </note>
          <u who="krister_ornfjader_45d2c0" xml:id="i-34a7ef502bd12cfc-1" n="c7d2e7a8">
            <seg n="82b14166">
              Fru talman! Det är bra att vi har samma syn i frågan om domstolar.
              Jag hoppas att vi ska få resultatet att vi kan förkorta handläggningstiderna.
              Det sägs också från gruvindustrins sida att det finns en del i
              regelsystemet som krånglar till det hela. Bland annat pratar man
              om att när en ny gruva ska öppnas och det redan finns befintliga
              verksamheter ska det ske en tillståndsprövning för alla gruvorna,
              även för alla andra anläggningar som har med gruvindustrin att
              göra.
            </seg>
            <seg n="4018d5a4">
              För oss beskrev industrin problemet ungefär som följande. Det
              här innebär i sin tur långa processer. Det innebär också att de
              inte heller vågar lämna in ansökningar därför att om det redan
              finns en ansökan inne kommer man inte att ta ställning till nästa
              ansökan förrän den första är avgjord.
            </seg>
            <seg n="7deddfb5">
              I samband med detta pratar man om att det råder en resursbrist
              redan nu hos de domstolar som har att handlägga dessa frågor.
              Det är bra att domstolarna blir specialiserade. Jag hoppas verkligen
              också att det ska innebära att det blir en snabbare handläggning.
              Vi har kanske byggt in ett problem? Vi kanske behöver titta på
              vad som saktar av processen.
            </seg>
          </u>
          <note type="speaker" n="af43bd56">
            Anf. 25 ISAK FROM (S):
          </note>
          <u who="isak_from_0325ff" xml:id="i-dfb2953829ab4a90-0" n="db9a3b97">
            <seg n="8f099acf">
              Fru talman! Jag tackar Sven-Erik Bucht för en viktig interpellation,
              en interpellation som har stor bärighet i detta lands framtida
              förutsättningar. Jag kommer att hålla mig till den sammanhållna
              gruvpolitiken.
            </seg>
            <seg n="65b19c51">
              Vill vi kan rätt åtgärder för gruvnäringen leda till många nya
              arbetstillfällen. Det har vi varit överens om, inte minst på landsbygden.
              Avfolkningen har under lång tid utarmat många glesbygdsområden
              eftersom utbildnings- och arbetstillfällen har funnits i storstäderna.
              Malmbrytningen, mineralutbildning och kringindustrier till mineralnäringen
              har skapat och kan fortsättningsvis också skapa goda möjligheter
              utanför de stora tätorterna.
            </seg>
            <seg n="60d4bde4">
              Sverige är i dag ett högintressant land för både svenska och
              utländska mineralprospekteringsföretag och gruvföretag. Antalet
              aktörer på marknaden har väsentligt ökat under de senaste åren.
              Resultatet är att nya stora och små mineralfyndigheter upptäcks
              så att olika nya typer av mineraler kan börja utvinnas. Branschen
              själv beskriver det som att konjunkturbotten har passerats och
              att en återhämtning har inletts. Det andas tydligt optimism. Jag
              var, precis som mina kolleger här, på gruv- och mineralseminariet
              på Grand Hôtel där samtliga aktörer andades tillförsikt. Man ser
              dock att det finns behov, som har lyfts fram av mina interpellationskamrater.
            </seg>
            <seg n="a7eee5c7">
              Vad som har varit ett stort dilemma jag har haft interpellationsdebatter
              med Hillevi Engström i frågan är riktade arbetsmarknadsutbildningar
              mot gruvnäringen. I både svar och debatt skymtar vi en stor okunskap
              från regeringens håll om gruvnäringens förutsättningar.
            </seg>
            <seg n="f1e4067d">
              Nu undrar jag hur ansvarig näringsminister, som faktiskt är från
              Västerbotten och kanske lite bättre bevandrad i gruvföretagens
              förutsättningar, kommunicerar de här viktiga frågorna i regeringen.
              Jag är medveten om att frågan ligger på flera olika ministerområden,
              men jag måste utgå från att ansvariga ministrar samtalar och samarbetar
              i den här viktiga frågan. Om man inte har gjort det ordentligt
              är det väl hög tid att man gör det nu.
            </seg>
            <seg n="4f029ab4">
              Krister Örnfjäder var inne på domstolshandläggningen, och även
              näringsministern. Om man hör med Bergsstaten och ansvarig bergmästare
              framgår det att bergsstaterna kommunicerar med fler och fler oseriösa
              företag som vill leta metaller i Sverige, och var fjärde ansökan
              avslås. Eftersom fler och fler undersökningstillstånd söks och
              beviljas i naturkänsliga områden får det mig att tänka på frågeställningen:
              Kommer det också fler komplicerade ansökningar till domstolarna
              som de ska hantera? Kommer man då att kunna snabba på handläggningen,
              som vi alla vill? Det skulle vara intressant att få reda på det.
            </seg>
          </u>
          <note type="speaker" n="c9674afc">
            Anf. 26 Närings- och energiminister MAUD OLOFSSON (C):
          </note>
          <u who="maud_olofsson_73732a" xml:id="i-d919b226d42408e7-2" n="39807e79">
            <seg n="cf4545eb">
              Fru talman! Sven-Erik Bucht säger att det är spridda skurar här
              och där, men jag tror inte att de som jobbar i gruvnäringen uppfattar
              det så. Om man ser på alla de insatser som vi gör inom gruvindustrin
              och har förmågan att tänka på den helheten inser man att det är
              otroligt stora och omfattande insatser som regeringen redan gör.
            </seg>
            <seg n="76144b63">
              Det är hela finansieringen, som jag sade, med Inlandsinnovation
              men också Almi som vi aktiverar i de sammanhangen. Det är energilösningarna
              som vi hjälper till med på olika ställen. Det är infrastrukturutbyggnaden,
              där vi har tagit första steget till Norrbotniabanan från Haparanda
              och söderut och där vi nu går vidare med att hitta finansiering
              för fortsättningen. Vi har satsat pengar på väg och järnväg till
              både skötsel och underhåll för att förstärka väg- och järnvägsnätet.
              Vi jobbar med stadsflytten både i Gällivare och Malmberget och
              i Kiruna, där regeringen är mycket aktiv. På samma sätt hjälper
              vi Pajala kommun mycket aktivt i deras aktiviteter för att kunna
              ta emot Northland Resources och hjälpa till i det sammanhanget.
              Digitaliseringen i Malå är en viktig informationskälla för de
              gruvbolag som kommer hit. Det är initiativen på EU-nivå, initiativen
              tillsammans med Finland och initiativen i Barents och att lyfta
              in infrastrukturprojekt med TEN-projektet.
            </seg>
            <seg n="97dc5dbf">
              Det är svårt att säga att det är spridda skurar. Det är rätt
              tunga initiativ som har tagits.
            </seg>
            <seg n="61a52160">
              Därtill skulle jag vilja kommentera det som rör kompetensfrågorna,
              som Isak From tog upp här på slutet. Som jag sade i mitt svar
              har vi gett i uppdrag till länsstyrelsen att jobba med kompetensplattformar.
              Syftet med det är att länsstyrelserna ska få en mer samlad bild
              av vilken kompetensförsörjning som krävs i respektive län. I gruvintensiva
              län kommer det att krävas mycket som är riktat mot det. Det var
              intressant att höra på högnivåmötet i Luleå förra veckan vilken
              kraftsamling det ändå kan finnas om man bestämmer sig för att
              jobba med detta.
            </seg>
            <seg n="a7b6e863">
              Jag har gett i uppdrag till landshövding Per-Ola Eriksson att
              hålla samman för att se hur vi praktiskt kan jobba tillsammans
              med våra myndigheter Arbetsförmedlingen, universiteten, kommunerna,
              länsstyrelserna och alla som är ansvariga och göra det på ett
              bra sätt. Jag tror att det är precis så vi måste jobba, för det
              är ett delat ansvar mellan politiken, utbildningsanordnare och
              näringslivet självt. De här kompetensplattformarna tar nu form
              runt om i landet för att kunna möta näringslivets behov av kompetent
              arbetskraft.
            </seg>
            <seg n="80c13a5d">
              När det gäller handläggningstiderna är det klart att de står
              i proportion till vilken lagstiftning vi har. Jag har inte uppfattat
              att det är jättemånga som vill luckra upp den här lagstiftningen
              inte heller från Socialdemokraterna. Det är välkommet om det kommer
              förslag på hur man kan göra det bättre. Det vi i regeringen har
              gjort är att försöka förenkla en del tillståndsprocesser men också
              samla prövningen på ett ställe, så att man får en kompetens och
              på det sättet kan snabba på processen.
            </seg>
            <seg n="23bb02df">
              Jag tycker själv att det här är en sådan punkt där vi verkligen
              måste se till att det fungerar. Det är så stora investeringar
              och en så kort tidsperiod som man har möjlighet att få finansiering,
              och då måste våra myndigheter vara på tå för att kunna möta det.
              Där har vi exakt samma åsikt.
            </seg>
            <seg n="a8f56a0f">
              Sedan tror jag, precis som Isak From sade i sitt inlägg, att
              gruvnäringen är en fantastisk möjlighet för Sverige. Det är därför
              som jag lyfter fram den på europeisk nivå. Det är därför som Sverige
              blir efterfrågat i de sammanhang där råvarustrategier ska tas
              fram. Bakom det ligger bara att jag ser att vi har en resurs som
              övriga Europa efterfrågar. Men ska vi kunna vara på tå måste vi
              kraftsamla och se till att få alla dessa saker på plats. Det är
              också därför som vi jobbar brett med de här åtgärderna från regeringens
              sida. Jag tror, som sagt, att det är få näringar som har en sådan
              uppbackning, men det är också viktigt för vår exportförmåga att
              den har uppbackning från regeringens sida.
            </seg>
          </u>
          <note type="speaker" n="f515f6a1">
            Anf. 27 SVEN-ERIK BUCHT (S):
          </note>
          <u who="sven-erik_bucht_c38412" xml:id="i-fb772e9a6a736c44-2" n="698094d1">
            <seg n="a6a918a7">
              Fru talman! Fru statsråd! Gruvnäringen har genererat oerhört
              mycket till bland annat vår statskassa. Finansministern kom just
              in här, och jag hörde att han fick 5 miljarder från LKAB 2010.
              Det är ett företag som har varit aktivt i 120 år i vårt land,
              och Boliden har varit aktivt i 90 år. Det finns oerhört kraftfulla
              företag som är aktiva inom gruvnäringen. Och nya företag uppstår
              Northland Resources uppe i Pajala är ett företag, men det finns
              massor i Västerbotten och även i Bergslagen.
            </seg>
            <seg n="6fd10e2b">
              Gruvindustrin är ordentligt på gång. Näringen och akademien säger:
              Det händer så mycket att vi måste samla oss och ha en samlad gruvindustripolitik.
              Titta hur Finland gör, säger de också. Vi måste göra det, och
              ansvaret ligger på näringslivsministern att samla näringen för
              att göra någonting riktigt bra kring det här. Det är viktigt.
            </seg>
            <seg n="531bf776">
              Man var inne på tillstånden, och ministern säger att det går
              snabbt att få fram koncessionerna. Ja, det går jättesnabbt att
              få fram koncessionerna. Men miljötillstånden tar bedrövligt lång
              tid. Finnarna har sitt strategiprogram som man har samlat sig
              kring gemensamt och sagt: Vi ska göra allt för att förkorta handläggningstiderna.
              Det tog 22 månader för Gruvberget i Svappavaara att få miljötillstånd,
              och sedan överprövades det av Naturvårdsverket. Inte kommer finansministern
              att få så mycket pengar till statskassan om vi har en sådan handläggning,
              om man kanske måste avveckla verksamhet på grund av så långa handläggningstider.
            </seg>
            <seg n="731df5d6">
              SGU kan inte jobba ensam med den här mineralpolitiska strategin.
              Näringen måste få vara med i det, politiken måste få vara där
              och akademien måste vara där. Ta initiativet till en samlad gruvindustripolitik
              i Sverige, statsrådet Maud Olofsson!
            </seg>
          </u>
          <note type="speaker" n="20b100be">
            Anf. 28 ISAK FROM (S):
          </note>
          <u who="isak_from_0325ff" xml:id="i-dfb2953829ab4a90-1" n="db9a3b97">
            <seg n="3dd4ebed">
              Fru talman! Enligt Arbetsförmedlingen har arbetslösheten för
              gruv- och gruvrelaterade arbeten legat på en mycket låg nivå under
              längre tid jämfört med övriga yrken. Den låga nivån kvarstår fortfarande
              och minskar sannolikt ytterligare kommande år.
            </seg>
            <seg n="56a8b9d3">
              De närmaste åren förväntas det vara en god balans mellan tillgång
              och efterfrågan i landet som helhet, säger man på Arbetsförmedlingen.
              Därför säger man på Arbetsförmedlingen också att det inte finns
              något nationellt behov av gruvrelaterade arbetsmarknadsutbildningar.
            </seg>
            <seg n="c33da8be">
              Här tror jag att det finns en skillnad i synsätt. I vart fall
              i gruvregionerna finns det ett väldigt stort behov av kompetens,
              både bergarbetarkompetens och högre utbildning.
            </seg>
            <seg n="9c095726">
              Just nu pågår projektering av ett antal gruvområden, i Pajala,
              Tärnaby och Västerbottens inland, där man på grund av att det
              egentligen inte finns projektörer i Sverige anlitar projekteringsföretag
              från England. Det är bra, för då kanske man kommer i gång. Men
              här har vi en gammal synd att ta igen.
            </seg>
            <seg n="61355454">
              Då är frågan hur man gör det så fort som möjligt. Det är klart
              att det snabbaste då är att vidareutbilda gruvarbetare och att
              ta in nya. Men det görs inte i den omfattning som det borde göras.
              I branschen säger man att det finns ett behov motsvarande drygt
              3 500 i den nordliga regionen inom fem år.
            </seg>
            <seg n="3d8f7deb">
              Visst behövs det en samlad nationell strategi för gruvnäringen.
              Inte minst behöver det som mina kamrater har sagt vägas in kommunikationer.
              Där har vi en lång bit kvar innan vi är i mål.
            </seg>
          </u>
          <note type="speaker" n="c5185d73">
            Anf. 29 Närings- och energiminister MAUD OLOFSSON (C):
          </note>
          <u who="maud_olofsson_73732a" xml:id="i-d919b226d42408e7-3" n="39807e79">
            <seg n="6f9bdec7">
              Fru talman! Vi måste samla oss, säger ni. Ja, regeringen har
              redan samlat sig. Det är möjligen Socialdemokraterna som inte
              har hakat på tåget. Men ni är välkomna att komma med.
            </seg>
            <seg n="1f4279e5">
              Vi har en djup diskussion med gruvbolagen. Jag sitter själv som
              ordförande i Malmfältsgruppen, så jag är väl förtrogen med vad
              som sker, inte minst uppe i Malmfälten. Vi hade med Northland
              Resources med på högnivåmötet, och det finns också andra gruvbolag
              som jag träffar och diskuterar med.
            </seg>
            <seg n="b01e6e67">
              Det är därför vi gör så mycket som vi vill försöka få ihop det,
              och det är därför SGU har fått detta uppdrag, som också är ett
              svar på det som sker på EU-nivå.
            </seg>
            <seg n="bb27b6a9">
              Det Sven-Erik Bucht och andra efterfrågar görs redan. Möjligen
              behöver Socialdemokraterna uppdatera sig lite beträffande vad
              som sker på det här området.
            </seg>
            <seg n="97543989">
              Jag skulle vilja säga några ord om kompetensutvecklingen och
              kompetensförsörjningen framöver. När vi hade högnivåmötet i Norrbotten
              var Arbetsförmedlingen med. De har en del utbildningar, och den
              som är chef för arbetsförmedlingen där är också ansvarig på länsstyrelsen
              för de här frågorna. Jag tror att det är en bra koppling. Men
              det räcker inte, utan det är andra saker som också måste till.
            </seg>
            <seg n="0bdbfab8">
              Exempelvis samarbetar Luleå tekniska universitet och Umeå universitet
              väldigt väl tillsammans med gruvbolagen för att identifiera vilka
              typer av utbildningar det handlar om. Det gäller högre utbildning
              men kanske också utbildning på något lägre nivå.
            </seg>
            <seg n="16e660a2">
              Jag tycker att vi ska fundera över en annan sak. Vi har många
              ungdomar som är utan arbete och som skulle kunna få hjälp med
              en del utbildning, vilket vi diskuterar. I gruppen invandrare
              i Sverige som är arbetslösa i dag finns en grupp som är mer högutbildad
              än vad svenskarna är. Vi har pratat om hur vi ska kunna identifiera
              dem som har tillräcklig utbildning och komplettera med utbildning
              så att de kan få jobb i de här sektorerna.
            </seg>
            <seg n="41f213ac">
              Jag tror att vi måste tänka utanför boxen när vi funderar över
              hur vi försörjer gruvindustrin med kompetent arbetskraft. Över
              lag kan ni vara alldeles lugna. Gruvindustrin i Sverige har en
              positiv framtid, och regeringen kommer att göra allt vad vi kan
              för att stärka den.
            </seg>
          </u>
          <note n="31d4200f">
            Överläggningen var härmed avslutad.
          </note>
          <note n="57e28121">
            4 § Svar på interpellation 2010/11:222 om subventioner till ny
            kärnkraft
          </note>
          <note type="speaker" n="08c92c38">
            Anf. 30 Närings- och energiminister MAUD OLOFSSON (C):
          </note>
          <u who="maud_olofsson_73732a" xml:id="i-d919b226d42408e7-4" n="39807e79">
            <seg n="4afb3cf0">
              Fru talman! Krister Örnfjäder har frågat mig när jag avser att
              återkomma till riksdagen med en proposition som omöjliggör subventioner
              till kärnkraften.
            </seg>
            <seg n="9a9249a8">
              Alliansregeringens energiöverenskommelse innebär att något statligt
              stöd för kärnkraft, i form av direkta eller indirekta subventioner,
              inte kan påräknas. Detta har regeringen också tydligt deklarerat
              i proposition 2009/10:172 Kärnkraften förutsättningar för generationsskifte
              .
            </seg>
          </u>
          <note n="808c8a02">
            Regeringen avser att återkomma till riksdagen i enlighet med
            riksdagens beslut om propositionen. Frågan bereds för närvarande
            inom Regeringskansliet.
          </note>
          <note type="speaker" n="14434c89">
            Anf. 31 KRISTER ÖRNFJÄDER (S):
          </note>
          <u who="krister_ornfjader_45d2c0" xml:id="i-34a7ef502bd12cfc-2" n="c7d2e7a8">
            <seg n="8af84312">
              Fru talman! I samband med riksdagens behandling av propositionen
              Kärnkraften förutsättningar för generationsskifte gjorde riksdagen
              ett uttalande om att regeringen skulle återkomma till riksdagen
              med förslag om lagstiftning eller andra åtgärder med innebörden
              att direkta eller indirekta statliga subventioner inte kan påräknas.
            </seg>
            <seg n="99d4c0d6">
              Kravet på regeringen att leverera ett tydligt regelverk som omöjliggör
              subventioner till ny kärnkraft var en förutsättning för att få
              propositionen genom riksdagen. Därför har jag skrivit att jag
              tycker att det är anmärkningsvärt att regeringen ännu inte har
              återkommit till riksdagen i denna fråga, särskilt mot bakgrund
              av att avvecklingslagen upphävdes redan den 31 juli 2010 och att
              förbudet mot nya reaktorer togs bort då miljöbalken och kärntekniklagen
              ändrades den 1 januari 2011. En viktig del av regeringens kärnkraftspolitik
              saknas därmed. Det var därför jag ställde min fråga.
            </seg>
            <seg n="59df4c2d">
              Eftersom beslutet togs och argumentationen var som den var i
              juni förra året hade jag tillsammans med många andra en förhoppning
              om att vi under nästkommande riksdagsår som vi är inne i och snart
              är i slutet av skulle kunna få någon form av förslag från regeringens
              sida.
            </seg>
            <seg n="ab2870e3">
              Nu säger ministern: Frågan bereds för närvarande inom Regeringskansliet.
              Ja, det förutsätter jag, eftersom det ändå har gått nio tio månader.
              Men jag undrar: Hur långt har beredningen kommit? Det borde vara
              av intresse för dem som var med och tog beslutet, för dem som
              är kvar och ska förvalta beslutet och också för dem som är beroende
              av beslutet i framtiden när det gäller kärnkraft och energiproduktion.
            </seg>
            <seg n="dd674401">
              Finns det någon tidsplan?
            </seg>
          </u>
          <note type="speaker" n="767fb68d">
            Anf. 32 Närings- och energiminister MAUD OLOFSSON (C):
          </note>
          <u who="maud_olofsson_73732a" xml:id="i-d919b226d42408e7-5" n="39807e79">
            <seg n="7b9eb5c4">
              Fru talman! Låt mig börja med att säga så här: De som är beroende
              av beslutet vet precis vad regeringen menar. Det ska inte vara
              några subventioner. Det är en väldigt tydlig signal till dem som
              är beroende av detta beslut. Jag tror också att de förstår vad
              vi menar.
            </seg>
            <seg n="678e1548">
              Tittar man på hur vi har hanterat frågan sedan beslutet togs
              och också dessförinnan ser man att vi inte har gett några subventioner.
              Snarare har vi förstärkt kärnkraftsbolagens eget ansvar att till
              exempel svara för säkerheten. Där har vi förstärkt lagstiftningen,
              så att det vilar ett större ansvar på kärnkraftsbolagen.
            </seg>
            <seg n="449170ec">
              När är beredningen färdig? Ja, tidsplanen är den att när vi är
              färdiga kommer vi att leverera detta till riksdagen. Jag vill
              påminna Krister Örnfjäder om att efter beslutet i maj hade vi
              en valrörelse där vi ägnade oss mer åt valrörelsen än det inre
              regeringsarbetet det ska erkännas.
            </seg>
            <seg n="e1f4429a">
              Det är mycket som ska gås igenom, och vi vill göra det noggrant.
              När vi är färdiga kommer vi att redovisa det för riksdagen.
            </seg>
          </u>
          <note type="speaker" n="a1f5f716">
            Anf. 33 KRISTER ÖRNFJÄDER (S):
          </note>
          <u who="krister_ornfjader_45d2c0" xml:id="i-34a7ef502bd12cfc-3" n="c7d2e7a8">
            <seg n="09f19828">
              Fru talman! Jag är inte omedveten om att det var en valrörelse.
              Men jag är i den lyckliga omständigheten att jag är ganska väl
              informerad om hur det praktiska arbetet går till. Jag är också
              informerad om att tjänstemännen som jobbar på Regeringskansliet
              inte i samma grad är involverade i en valrörelse som vi politiker,
              och det är de som i mycket stor utsträckning är med och tar fram
              underlag och jobbar fram förslag. Det är alltså inte själva valrörelsen
              som har förskjutit arbetet, utan det är möjligtvis politikernas
              engagemang just då, vilket jag har full förståelse för. Men mycket
              annat kan göras under tiden.
            </seg>
            <seg n="20c6d2b4">
              Min poäng är ändå i slutändan att riksdagen fattade ett beslut.
              Om man läser den handling som jag har här det är riksdagens snabbprotokoll
              från det möte då beslutet fattades kan man utan att anstränga
              sig speciellt mycket snabbt se att många av dem som var uppe i
              den här debatten lutade sig mot det faktum att vi i näringsutskottet
              hade sagt att regeringen skulle få i uppdrag att återkomma. Därför
              förväntar vi oss naturligtvis att regeringen ska återkomma. Jag
              tycker inte alls att det är obefogat att man i ett sådant sammanhang
              ställer frågan: Hur ser tidsplanen ut? Jag tänker på dem som har
              kvar den här osäkerheten. Det var tydligen många, eftersom det
              var många som åberopade själva principen, som upplevde att det
              fanns en osäkerhet i det här.
            </seg>
            <seg n="16a0d97d">
              Bland beslutsfattarna fanns det då ett behov av att uttrycka
              uppdraget. Då tycker jag att det är upp till regeringen att ta
              bort den osäkerheten och i stället konfirmera det som ministern
              själv ger uttryck för, att det inte ska vara några. Men om det
              inte ska vara några kan det väl inte vara jättesvårt, tycker jag,
              att komma tillbaka till riksdagen och säga: Det ska inte vara
              några, och vi grundar oss på det här underlaget. Därför föreslår
              vi följande.
            </seg>
            <seg n="89719cc3">
              Det är ingen motsättning. Jag är väl bara lite mer otålig än
              vad ministern är när det gäller att se resultatet.
            </seg>
          </u>
          <note type="speaker" n="b01d2146">
            Anf. 34 Närings- och energiminister MAUD OLOFSSON (C):
          </note>
          <u who="maud_olofsson_73732a" xml:id="i-d919b226d42408e7-6" n="39807e79">
            <seg n="5dcc70bd">
              Fru talman! Krister Örnfjäder säger att de som fattade beslut
              i den här frågan lutade sig mot det som stod i propositionen.
              Ja, precis, vi har ju sagt att de inte ska ha några subventioner.
              Det finns ett beslut i Sveriges riksdag. Det är klart att regeringen
              måste följa det. Det är helt givet.
            </seg>
            <seg n="80d15265">
              Om Krister Örnfjäder vill dra några slutsatser av det vi har
              gjort så här långt, också innan beslutet togs, kan Krister Örnfjäder
              inte säga att vi har gett några subventioner. Det är en rätt bra
              signal till marknaden. Och jag säger återigen: Jag tror att marknaden
              förstår precis vad vi menar. Jag tror inte ens att de ämnar komma
              till regeringen för att säga: Vi behöver statliga stöd för att
              bygga kärnkraft. Jag tror inte att de kommer att göra det, för
              de förstår att det inte är aktuellt.
            </seg>
            <seg n="7e17c4d8">
              Sedan kan jag inte låta bli att fundera över Socialdemokraternas
              agerande. För någon vecka sedan hade vi debatter om höga elpriser.
              Då var man så frustrerad över att regeringen ingenting gjorde
              och att vi var så passiva i allt detta. Och kärnkraften är en
              viktig del, ska jag säga, när det gäller att vi ändå har kunnat
              klara energisituationen och elsituationen under vintern.
            </seg>
            <seg n="bf2236d6">
              Nu, någon vecka senare, är det den här frågan som är aktuell.
              Jag tror att Socialdemokraterna måste bestämma sig för vilken
              position man ska inta. Jag vet att den ena hälften i Socialdemokraterna
              tycker att kärnkraften ska avvecklas direkt. Den andra hälften
              tycker, precis som Metall gör, att vi ska bygga ut kärnkraften.
              Däremellan står ni. Ni har precis alla positioner samtidigt när
              vi diskuterar den här frågan.
            </seg>
            <seg n="d25d38ff">
              Vi försöker ta seriöst på frågan och det beslut som riksdagen
              har fattat. Vi kommer att gå igenom det, och vi kommer att redovisa
              för riksdagen när vi är färdiga med den beredningen. Men jag tror
              att signalen till marknaden är totalt klar. Vi öppnar för ny kärnkraft.
              Ni kan få byta ut de gamla, men ni kommer inte att få några statliga
              subventioner. Till det har vi sagt: Ni får ta ett större ansvar
              för säkerhetsfrågorna, och ni får betala mer för detta själva.
              Det vet marknaden om.
            </seg>
          </u>
          <note type="speaker" n="6a153562">
            Anf. 35 KRISTER ÖRNFJÄDER (S):
          </note>
          <u who="krister_ornfjader_45d2c0" xml:id="i-34a7ef502bd12cfc-4" n="c7d2e7a8">
            <seg n="8c046a72">
              Fru talman! Jag tycker att ministern krånglar till det för sig
              i onödan.
            </seg>
            <seg n="f19d48b7">
              Det är väl klart att man inte betalade ut några subventioner
              före juni 2010. Då hade vi en avvecklingslag. Det vore väldigt
              konstigt om man då samtidigt skulle subventionera för en ny.
            </seg>
            <seg n="57be6c8c">
              Men det nya i det här är ju att vi nu inte ska ha någon avvecklingslag.
              Då kan man också i det protokoll som jag tidigare hänvisade till
              utläsa att enskilda ledamöter såg en ljusning på det sättet att
              de såg framför sig att vi skulle bygga ny kärnkraft, att det var
              det som man skulle använda det nya beslutet till.
            </seg>
            <seg n="5bb0d5e0">
              Sedan fanns det andra som sade: Nej, vi ska inte bygga någon
              ny. Däremot ska vi ersätta den gamla, och det ska byggas på samma
              plats. Men det skulle ändå vara tillståndspliktigt.
            </seg>
            <seg n="52a846d8">
              Ministern måste erkänna att situationen alltså är lite annorlunda,
              milt sagt.
            </seg>
            <seg n="50a06486">
              Sedan gäller det detta med att jag tar upp den här sidan och
              att någon annan tog upp en annan sida för 14 dagar sedan. Ja,
              vi är 349 ledamöter. Ministern måste lära sig att hålla många
              bollar i luften. Det är naturligtvis olika saker som är aktuella
              vid olika tidpunkter. Det innebär inte att det som jag ställer
              en fråga om på något sätt motsäger synpunkten att vi har ett problem
              om vi inte kan leverera energi. Det är väl inte speciellt konstigt.
              Båda de här sakerna lever samtidigt.
            </seg>
            <seg n="fa6a7bac">
              Regeringen har fått ett uppdrag att återkomma. Regeringen har
              samtidigt ett annat uppdrag, och det är att se till att samhället
              fungerar i många andra stycken. De här sakerna måste man kunna
              leva med och balansera för att få ett samhälle att fungera. Det
              är inte speciellt konstigt, tycker jag. Jag tycker att ministern
              i stället ska säga så här: Jag har hört vad du säger. Vi kommer
              att ta fram ett förslag. Sedan ska hon säga tidpunkten. Då är
              jag fullständigt nöjd.
            </seg>
          </u>
          <note type="speaker" n="3426c6b1">
            Anf. 36 Närings- och energiminister MAUD OLOFSSON (C):
          </note>
          <u who="maud_olofsson_73732a" xml:id="i-d919b226d42408e7-7" n="39807e79">
            <seg n="b6ef6e90">
              Fru talman! Jag måste säga att jag är rätt överraskad över att
              Krister Örnfjäder tar så lätt på den här frågan. Jag tror att
              Krister Örnfjäder har ett behov av att få ett grundligt underlag
              från regeringen för att kunna fatta beslut, och det grundliga
              underlaget kommer regeringen att ta fram.
            </seg>
            <seg n="1a9bc2fa">
              Jag säger att det går att utvärdera vad regeringen har gjort
              och vårt synsätt utifrån vad vi har gjort. Jag står fast vid det,
              för det signalerar en attityd från regeringen.
            </seg>
            <seg n="28f97b4a">
              Sedan är ett beslut fattat här i riksdagen, efter ett förslag
              från regeringen om att vi inte ska ge några statliga subventioner
              till kärnkraften. Det vet marknaden om. Jag har inte träffat någon
              som kan vara aktuell för dessa investeringar som inte vet att
              det är på det sättet. Det är möjligen i det socialdemokratiska
              partiet som man inte är riktigt införstådd med detta. Men marknaden
              vet om det. De har redan räknat in det, och alla gånger som jag
              diskuterar kalkyler med dem förstår de mycket väl att vi inte
              kommer att ge några statliga subventioner.
            </seg>
            <seg n="13d38c75">
              Jag tror att det här kommer att hanteras bra. Vi vill göra detta
              på ett grundligt och bra sätt, och när vi är färdiga kommer vi
              och redovisar det för riksdagen.
            </seg>
          </u>
          <note n="31d4200f">
            Överläggningen var härmed avslutad.
          </note>
          <note n="e6261ed8">
            5 § Svar på interpellation 2010/11:168 om framförhållning vid
            införandet av nya förmånsregler
          </note>
          <note type="speaker" n="328b0173">
            Anf. 37 Finansminister ANDERS BORG (M):
          </note>
          <u who="unknown" xml:id="i-01e3bb463e21a277-8" n="e8b78efe">
            <seg n="b9bf5f1a">
              Fru talman! Lars Johansson har frågat närings- och energiministern
              vilka åtgärder hon avser att vidta för att förändringen av förmånsbeskattningen
              inte ska medföra negativa konsekvenser för biltillverkare och
              bilköpare.
            </seg>
            <seg n="cdb47ba7">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="0aedf751">
              Den tidsbegränsade nedsättningen av förmånsvärdet för vissa miljöanpassade
              förmånsbilar infördes 2002. Syftet var att underlätta introduktionen
              av mer miljövänliga bilar på marknaden. Nedsättningen har förlängts
              i olika omgångar och gäller enligt den senaste förlängningen till
              och med inkomståret 2011.
            </seg>
            <seg n="8f34603a">
              Den tidsbegränsade nedsättningen är viktig för att driva fram
              den senaste och bästa tekniken när det gäller miljöfordon. Regeringen
              uttalade därför i budgetpropositionen för 2011 att den har som
              reformambition att förlänga den tidsbegränsade nedsättningen för
              de bilar som är utrustade med den senaste och bästa tekniken för
              drift med elektricitet eller annan gas än gasol. Regeringen uttalade
              även att den avser att återkomma med ett detaljerat förslag under
              2011 om vilka bilar som nedsättningen kommer att omfatta.
            </seg>
            <seg n="08ef1012">
              Utrymmet för framtida reformer bestäms av hur de offentliga finanserna
              utvecklas på sikt. Det innebär att angelägna reformambitioner
              kan genomföras först när det är säkerställt att överskottsmålet
              nås och ett varaktigt reformutrymme uppstått. Olika reformer måste
              även vägas mot varandra. Jag har förståelse för att branschen
              har behov av långsiktiga regler. En avvägning beträffande den
              tidsbegränsade nedsättningen av förmånsvärdet för miljöbilar bör
              därför göras redan under våren inom ramen för den pågående budgetprocessen.
            </seg>
          </u>
          <note type="speaker" n="e7728966">
            Anf. 38 LARS JOHANSSON (S):
          </note>
          <u who="lars_johansson_8ee90d" xml:id="i-80821a22830ad14c-0" n="49583f60">
            <seg n="42e84578">
              Fru talman! Tack för svaret, finansministern! Jag vill gärna
              uppehålla mig vid det som är det positiva i svaret, nämligen det
              som kom på slutet: Jag har förståelse för att branschen har behov
              av långsiktiga regler. Anledningen till att jag har väckt den
              här interpellationen är faktiskt för att det inte har lämnats
              några sådana långsiktiga besked till branschen. Detta gör att
              branschen är orolig för hur det ska gå framöver varför får man
              inte besked i tid?
            </seg>
            <seg n="215b99a8">
              Jag vill påminna om, vilket också framgår av interpellationssvaret,
              att möjligheten att få mer miljöanpassade förmånsbilar har funnits
              sedan 2002. Jag har tittat lite på statistiken över vad som har
              hänt. Om man tar Volvo Personvagnar i Sverige som ett exempel
              var 96 procent av de bilar man sålde år 2000 bensinbilar. Nu är
              man nere på 4 procent bensinbilar. Det har alltså skett en väldigt
              positiv utveckling under dessa ungefär tio år fram till 2010.
            </seg>
            <seg n="6618b35d">
              Det är viktigt att inte tappa tempo. Det är klart att de insatser
              som har gjorts när det gäller att titta på förmånsvärdet utifrån
              miljösynpunkter har haft stor betydelse för att väldigt många
              ska köpa en typ av bil som innebär en mindre miljöpåverkan och
              mindre koldioxidutsläpp i samhället. Det har vi haft stor glädje
              av, inte bara för samhället i sin helhet utan naturligtvis också
              för de fordonstillverkare som vi har i Sverige.
            </seg>
            <seg n="37e01e49">
              Av de bilföretag som generellt sett haft den största andelen
              i Sverige ser vi bland de tre främsta två företag som har produktion
              i Sverige. Det visar på att detta har betydelse inte bara för
              att få ned utsläppen i landet utan att det också har betydelse
              för svensk industri. Det är också positivt långsiktigt.
            </seg>
            <seg n="b2cf235b">
              Därför är min enkla fråga ånyo varför det dröjer så mycket med
              ett klart besked till fordonsindustrin så att vi vet vad som ska
              gälla framöver. När det inte kommer något besked och man inte
              vet om den här förmånsbaserade miljöfaktorn kommer att finnas
              kvar i framtiden leder det till att kunderna i större utsträckning
              väljer andra alternativ. Det är det som är problemet.
            </seg>
          </u>
          <note type="speaker" n="eac38aba">
            Anf. 39 Finansminister ANDERS BORG (M):
          </note>
          <u who="unknown" xml:id="i-01e3bb463e21a277-9" n="e8b78efe">
            <seg n="a171b14a">
              Fru talman! Jag delar naturligtvis Lars Johanssons grundläggande
              utgångspunkt att klimatfrågan är viktig. Det måste vara utgångspunkten
              både för diskussionen om miljöfrågan men också för diskussionen
              kring fordonsindustrin.
            </seg>
            <seg n="c9c9685f">
              Sverige är ett land som tillsammans med några av våra nordiska
              grannländer har kunnat visa att vi kan förena väldigt god ekonomisk
              utveckling med minskade koldioxidutsläpp. Det är bland annat för
              att vi har en energiförsörjning byggd på vattenkraft och kärnkraft
              som bidrar till låga utsläpp. Därtill har vi en koldioxidbeskattning,
              gröna certifikat, miljöbilspremier och andra styrmedel som fungerar.
            </seg>
            <seg n="7b180575">
              Nu har vi en situation där bilförsäljningen utvecklas exceptionellt
              starkt. Sverige är ju ett land som, vilket är välbekant, har väsentligt
              starkare tillväxt och bättre ekonomisk utveckling än de flesta
              andra. Det man bland annat framhöll i dag när SCB redovisade sina
              nya tillväxtsiffror var att just bilförsäljningen stiger mycket
              kraftigt.
            </seg>
            <seg n="5c193af7">
              Vi fick en bilregistrering som också presenterades i dag med
              en mycket kraftig ökning. Jag tror till exempel att det var en
              ökningstakt på mellan 40 och 50 procent för dieselbilar. Nu ska
              man komma ihåg att dieselbilar i det perspektivet är ett miljöviktigt
              alternativ därför att de har en förbrukning som är relativt låg.
              Detta är en del av den omläggning vi har gjort av fordonsbeskattningen
              för att få tydligare styrmedel.
            </seg>
            <seg n="916bd724">
              Ordning och reda i offentliga finanser bygger på att man har
              budgetbeslut och budgetprocesser som fungerar. Det har inte på
              något sätt varit några fördröjningar i de här processerna, utan
              besked kommer att lämnas när alla processer är avslutade. Vi ska
              få in underlag från trafikverken, och sedan ska de här viktiga
              reformfrågorna prövas mot alla andra. När så alla prövningar har
              gjorts ska besked lämnas.
            </seg>
            <seg n="18cfb943">
              Jag har väldigt svårt att se att en socialdemokratisk regering
              skulle ha gjort på något annat sätt. Det är den ordning vi har
              i Sverige: Vi sköter sådant här i god ordning, och så lämnas besked
              när de kan lämnas. Detta kommer att skötas på precis samma sätt
              som jag förutsätter att en socialdemokratisk regering skulle ha
              gjort.
            </seg>
          </u>
          <note type="speaker" n="716c4f6d">
            Anf. 40 LARS JOHANSSON (S):
          </note>
          <u who="lars_johansson_8ee90d" xml:id="i-80821a22830ad14c-1" n="49583f60">
            <seg n="c0abd3c8">
              Fru talman! Nu är det ju inte riktigt så. Det här är inga nya
              frågor, utan det är frågor som, antar jag, har beretts av regeringen
              under flera år. Det är det som är orsaken till varför jag ställde
              interpellationen: Varför kan man inte ge besked i tid, när det
              nuvarande systemet går ut redan under 2011? Man har begärt besked
              från regeringen eftersom det har betydelse för den långsiktiga
              planeringen.
            </seg>
            <seg n="e449a66d">
              Det som har hänt är precis det som sker, alltså att försäljningen
              av E85-bilar nu har gått ned oerhört drastiskt därför att man
              inte har fått några besked.
            </seg>
            <seg n="12d74974">
              Sedan är det riktigt att bilförsäljningen har gått upp. Dieselbilarnas
              andel ökar stort i Sverige just nu, men deras utsläpp är större
              än vad de är för E85. Även om energivärdet på en liter diesel
              är högre än på en liter E85 är utfallet ändå tyvärr sådant att
              det för en diesel är större miljöpåverkan än det är för E85.
            </seg>
            <seg n="56f3f626">
              Det är den utvecklingen man har kunnat se under en längre tid,
              och jag är förvånad över att man inte har skyndat på processen
              inom Regeringskansliet för att kunna ge tydligare besked i god
              tid när man har kunnat se den här utvecklingen under hela föregående
              år.
            </seg>
          </u>
          <note type="speaker" n="9a6b5801">
            Anf. 41 Finansminister ANDERS BORG (M):
          </note>
          <u who="unknown" xml:id="i-01e3bb463e21a277-10" n="e8b78efe">
            <seg n="2ce94377">
              Fru talman! Det är naturligtvis bra att vi får den här diskussionen,
              och jag delar mycket av Lars Johanssons utgångspunkter både för
              bilindustrin och i miljöfrågan.
            </seg>
            <seg n="8bc6692b">
              Men låt oss ändå, för att sätta frågan i perspektiv, konstatera
              att bilförsäljningen i Sverige stiger mycket kraftigt. Jag kan
              inte dra mig till minnes några europeiska länder som har en lika
              kraftig ökning av bilförsäljningen. Vi har också en mycket kraftig
              nyanställning i bilhandlarbranschen, så det är en verksamhet som
              i dag växer snabbt. Det sker nu löpande en omställning.
            </seg>
            <seg n="5213f263">
              Låt oss komma ihåg vad det är vi talar om. Vi vill skärpa kravet
              på miljöbilspremien och har då talat om en supermiljöbilspremie.
              Logiken i den är att vi har koldioxidskatt. Det är det breda och
              väl fungerande styrmedel vi har för att minska koldioxidutsläppen.
              Vi kompletterar det till exempel med gröna certifikat för att
              få fram mer miljövänlig energiproduktion.
            </seg>
            <seg n="39c52d4f">
              Ska en miljöbilspremie fungera och spela en roll är det inte
              som en bred subvention till bilköp, utan den ska vara teknikdrivande
              och ge en stark subvention till den absolut senaste tekniken.
              Därav följer att definitionen måste göras om. Den måste löpande
              omprövas, snävas in, stramas upp och tuffas till. Det är det som
              är själva existensberättigandet för miljöbilspremien.
            </seg>
            <seg n="c03f2c79">
              Det är alltså inget konstigt att man måste se över den. Nu har
              det funnits ett uppdrag som ska redovisas från trafikverkens sida
              en bit in i mars, om jag har en korrekt minnesbild. Sedan ska
              frågan prövas, och så ska vi bereda den precis som alla andra
              budgetfrågor. Regeringen har sedan för avsikt att så snart det
              är möjligt återkomma på det här området och kunna ge de besked
              som krävs till denna viktiga verksamhet.
            </seg>
          </u>
          <note type="speaker" n="603e8b4d">
            Anf. 42 LARS JOHANSSON (S):
          </note>
          <u who="lars_johansson_8ee90d" xml:id="i-80821a22830ad14c-2" n="49583f60">
            <seg n="0237a7eb">
              Fru talman! Avslutningsvis vill jag bara framhålla att man ska
              komma ihåg att den kraftiga uppgången för produktionen inom fordonsindustrin
              beror på att vi hade en väldigt låg produktion dessförinnan. Under
              2008 och 2009 tappade vi 30 000 industrijobb i Västsverige. Det
              var alltså en nedgång som var dramatisk.
            </seg>
            <seg n="fb39fa00">
              Det är klart att det har skett en återhämtning nu. Det är positivt,
              men det är alltså från en väldigt låg nivå.
            </seg>
            <seg n="efc30699">
              Jag talade nyss om E85, men vi har också frågan om elhybrider
              som är ett annat område där vi har drivit på. Det gjorde den socialdemokratiska
              regeringen på sin tid, och vi har gjort det i opposition.
            </seg>
            <seg n="93aef3b7">
              Jag har även uppfattat att den nuvarande regeringen är intresserad
              av att få fram mer miljövänliga fordon som innebär att vi kan
              få ned koldioxidutsläppen. Inom transportnäringen finns möjligheter
              att tillvarata för att på det viset få ned riskerna för ytterligare
              utsläpp.
            </seg>
            <seg n="b6c86396">
              Därför är det också väldigt viktigt att man driver på utvecklingen
              och ligger lite före och inte bara inväntar, som jag uppfattar
              att finansministern gör.
            </seg>
            <seg n="a762250b">
              Om man ska invänta ytterligare rapporter till i mars är väl risken
              att det är för sent att komma med några besked i vårpropositionen
              också. Då kanske jag får väcka en ny interpellation. Jag tycker
              att det är ett långhalande i en sådan här fråga där man borde
              kunna gå mycket snabbare fram, för det behöver Sverige och världen.
            </seg>
          </u>
          <note type="speaker" n="ae244c48">
            Anf. 43 Finansminister ANDERS BORG (M):
          </note>
          <u who="unknown" xml:id="i-01e3bb463e21a277-11" n="e8b78efe">
            <seg n="9a9afab1">
              Fru talman! Jag kan naturligtvis dela Lars Johanssons glädje
              över att bilindustrin i Sverige är på väg tillbaka. Det är inte
              bara att vi har kraftiga ökningstal utan det är också så att sysselsättning,
              industriproduktion och export samlat nu är återställda till den
              nivå de låg på före krisen. Det är naturligtvis väldigt positivt.
              Så småningom kommer detta också att få genomslag i industribranschen,
              även om vi redan nu kan se att det är en oväntat snabb ökning
              av sysselsättningen där också.
            </seg>
            <seg n="ac5ab817">
              Låt oss konstatera att den grundläggande utgångspunkten för svensk
              klimatpolitik är koldioxidskatt och en koldioxidfri energiförsörjning
              byggd på vatten, vår viktiga kärnkraft och naturligtvis en utbyggnad
              av vindkraften med bland annat gröna certifikat. Ett komplement
              till detta är miljöbilspremien.
            </seg>
            <seg n="24e58487">
              Hela idén med miljöbilspremie bygger dock på att den hela tiden
              definieras om så att man hela tiden har den som teknikdrivande.
              I det ögonblick den i stället blir en bred skattesubvention fungerar
              den inte längre som ett effektivt styrmedel utan det ska vara
              en supermiljöbilspremie som driver på utvecklingen åt rätt håll.
              Det ska vi naturligtvis återkomma till i god ordning.
            </seg>
            <seg n="19eacab1">
              Det är så att säga en klassisk diskussion mellan en regering
              och en opposition att oppositionen säger att här borde vi kunna
              gå fram snabbt och regeringen säger att det här måste vi ta i
              god ordning. Då skulle jag bara vilja säga att det är min bedömning
              att det kommer vi också att kunna göra, på precis samma sätt som
              en socialdemokratisk regering hade gjort. Man för en budgetprocess
              framåt och när den är avslutad lämnar man besked om den.
            </seg>
          </u>
          <note n="31d4200f">
            Överläggningen var härmed avslutad.
          </note>
          <note n="3a5b17aa">
            6 § Svar på interpellation 2010/11:200 om ökad fattigdom
          </note>
          <note type="speaker" n="368d8527">
            Anf. 44 Finansminister ANDERS BORG (M):
          </note>
          <u who="unknown" xml:id="i-01e3bb463e21a277-12" n="e8b78efe">
            <seg n="b9875477">
              Fru talman! Monica Green har frågat mig vilka initiativ jag avser
              att ta för att öka jämlikheten och för att säkerställa välfärden
              i hela landet.
            </seg>
            <seg n="421ee394">
              Det växande utanförskapet har under de senaste decennierna lagt
              grunden till ökade klyftor och fattigdom i samhället. Sedan alliansregeringen
              tillträde 2006 har regeringen genomfört flera viktiga reformer
              för att bryta utanförskapet och återupprätta full sysselsättning.
              Genom att fler arbetar och färre försörjer sig på sociala ersättningar
              minskar gradvis inkomstskillnaderna och risken för fattigdom.
              Regeringens jobbskatteavdrag har ökat drivkrafterna för arbete,
              arbetsmarknadspolitiken har reformerats, vägarna tillbaka från
              sjukskrivning till arbete har blivit fler och bredare och kostnaderna
              för att anställa personal har sänkts. Åtgärderna har särskilt
              riktats mot grupper med svag förankring på arbetsmarknaden. På
              sikt bedöms regeringens politik leda till 140 000 fler personer
              i arbete och att de disponibla inkomsterna förväntas öka relativt
              mest bland dem med lägst inkomster.
            </seg>
            <seg n="6c6554e3">
              Jobbpolitiken har sedan den kraftiga internationella lågkonjunkturen
              inriktats på att dämpa fallet i sysselsättningen och motverka
              att arbetslösheten biter sig fast. Tack vare en ansvarsfull finanspolitik
              kan en expansiv politik för att förstärka och temporärt komplettera
              regeringens tidigare åtgärder drivas. Åtgärderna bedöms dämpa
              krisens effekter på den varaktiga sysselsättningen med ca 25 000
              personer. Under januari 2011 ökade antalet sysselsatta i åldrarna
              1574 år med 136 000 personer jämfört med samma period 2010 och
              antalet långtidsarbetslösa minskade med 23 000 personer. Siffrorna
              understryker att återhämtningen i den svenska ekonomin är bred
              och går snabbt. Regeringens ansvarsfulla finanspolitik har därtill
              skapat utrymme för att under 20092012, via höjt flerbarnstillägg,
              bostadstillägg, bostadsbidrag, grundavdrag för pensionärer och
              studiemedel, särskilt förstärka inkomsterna för ekonomiskt utsatta
              grupper, däribland barn. En central del i att utjämna livschanser
              och välfärd har även den omfördelning som äger rum genom vård,
              skola och omsorg. Ojämnheten i inkomstfördelningen minskas med
              ca en femtedel om även den offentliga konsumtionen beaktas. Höjda
              statsbidrag till kommun- och landstingssektorn om sammantaget
              25 miljarder 20102011, varav 5 miljarder är permanenta, har i
              detta sammanhang införts för att säkra välfärden i hela landet.
            </seg>
            <seg n="3a3e830c">
              Sammantaget har regeringens politik bidragit till att Sverige,
              i ljuset av den globala finanskrisen, ur ett internationellt perspektiv
              är mycket väl rustat för att återupprätta full sysselsättning
              och därmed minska inkomstskillnaderna och risken för fattigdom.
            </seg>
          </u>
          <note type="speaker" n="5f4d6161">
            Anf. 45 MONICA GREEN (S):
          </note>
          <u who="monica_green_fc276c" xml:id="i-d051fd4fd5733290-0" n="d763429a">
            <seg n="340bbca0">
              Fru talman! Tack för svaret! Jag har skrivit ett antal interpellationer
              till Anders Borg som handlar om barnfattigdom, men det verkar
              inte som om Anders Borg tycker att barnfattigdom angår honom,
              utan han har lämnat över de interpellationerna till Maria Larsson.
              Jag tycker att barnfattigdomen i allra högsta grad berör Anders
              Borg. När jag nu skrev en nästan exakt likadan interpellation
              med en veckas mellanrum där jag tog bort ledet barn i ordet barnfattigdom
              kom Anders Borg hit. Man ser ju att barn inte är prioriterade
              hos finansministern.
            </seg>
            <seg n="5b18addb">
              Nu är finansministern här, och det är jag glad för. Vi behöver
              ha en ordentlig debatt om de klyftor som nu ökar och bristen på
              trygghet som människor känner av. Ni har ju principen att göra
              de sjuka fattigare, för då blir de friska. Ni har också principen
              att om vi gör de arbetslösa fattigare så hittar de sig ett jobb.
              Finansministern kallade det nyligen för drivkraft.
            </seg>
            <seg n="e3891250">
              Problemet med det påståendet eller den synen är att de människor
              som är sjuka och arbetslösa också har barn, alltså drabbar det
              tredje person. Det drabbar barn när ni straffar de sjuka och arbetslösa
              för att de inte är alerta nog att bli friska och skaffa sig egna
              arbeten, att rycka upp sig och gå och skaffa ett jobb. Dessa barn
              blir nu hårt utsatta. En del barn blir till och med drabbade av
              vräkning, trots att man inte ska vräka barn. Jag och Stefan Attefall
              kommer att ha en diskussion om det senare i dag.
            </seg>
            <seg n="9510e0fa">
              Barn har inte råd att åka på utflykt med skolan som det tas avgift
              för. Barn går till skolan utan att kunna läsa, inte för att de
              inte har lärt sig att läsa utan för att de inte ser tillräckligt
              bra därför att föräldrarna inte har råd att köpa glasögon.
            </seg>
            <seg n="2ada1d4a">
              Klyftorna ökar. 70 000 fler finns i utanförskap i dag. Om man
              tittar på den så kallade Gini-koefficienten som SCB har tagit
              fram ser man att klyftorna visserligen har ökat sedan 2000, men
              de har ökat dramatiskt mellan 2006 och 2009. Gini-koefficienten
              är det vanligaste sättet att räkna, även om ni försöker dölja
              er bakom andra siffror och försöker dölja fattigdomen både hos
              vuxna och hos barn.
            </seg>
            <seg n="76236dd5">
              33 000 välfärdsarbetare har fått sluta i kommuner och landsting.
              Det innebär att de utsatta barnen inte får en bra skola och bra
              kvalitet på fritidshemmen. De får inte läxhjälp på fritidshemmen,
              de får inte hjälp när de är sjuka och så vidare. Utöver att klyftorna
              ökar och att de sjuka och arbetslösa blir så hårt drabbade av
              er kallhamrade politik drabbar det även barnen.
            </seg>
            <seg n="a0bc3db3">
              Rädda Barnen kräver nu att ni ska utforma ett särskilt handlingsprogram
              för att motverka barnfattigdomen, men ni har inte lyssnat på dem.
              Ni vill inte följa vare sig Rädda Barnen eller rekommendationer
              från FN:s barnkonvention om att man faktiskt ska värna de allra
              minsta i samhället, nämligen barnen.
            </seg>
            <seg n="81e128ab">
              Det är er politik ni står visserligen för det och jag respekterar
              det att man blir frisk av att bli fattig. Jag delar inte den uppfattningen.
              Det sliter bara isär samhället. Folk blir fattigare och drivs
              ut på gatan. Detta drabbar de allra minsta, nämligen barnen. Så
              här kan vi inte ha det, Anders Borg.
            </seg>
          </u>
          <note type="speaker" n="74c5f79b">
            Anf. 46 JOHNNY MUNKHAMMAR (M):
          </note>
          <u who="unknown" xml:id="i-01e3bb463e21a277-13" n="e8b78efe">
            <seg n="7d6367c2">
              Fru talman! Det finns en rutin i politiken som innebär att regeringen
              alltid försvarar allting och säger att allting går bra. Man vill
              gärna försäkra väljarna om att man har gjort allting rätt så att
              allting går bra och man kan få fortsatt stöd.
            </seg>
            <seg n="2030627d">
              På motsvarande sätt innebär rutinen att oppositionen ska säga
              att allting är jättedåligt, för om det är jättedåligt kanske man
              själv får chansen att komma till makten.
            </seg>
            <seg n="04033093">
              Ifall man påstår att allting är kanondåligt och att allting går
              fel tycker jag dock att man borde ha någon sorts referens till
              fakta när man bygger upp denna verklighet. Jag funderade mycket
              på denna interpellation när jag läste den och tittade på de fakta
              som fanns. Det står: Bit för bit monteras tryggheten ned i takt
              med att skatterna sänks. Det skulle alltså vara så att vi har
              sänkt skatten, får mindre pengar till välfärd och därför har monterat
              ned tryggheten.
            </seg>
            <seg n="88b27eb5">
              Skattesatserna har sänkts, och det är vi mycket nöjda med. Det
              gör nämligen att människor har mer pengar kvar, att arbete blir
              mer lönsamt och att jobben växer fram. Men trots att vi har sänkt
              skattesatserna har skatteintäkterna ökat med inte mindre än ungefär
              87 miljarder mellan 2006 och 2010. Vi har mer pengar 2010 att
              fördela till trygghet och välfärd än vi hade 2006.
            </seg>
            <seg n="49dc429f">
              Första frågan jag tycker att man ska ställa sig är alltså: Hur
              kan man säga att sänkta skattesatser som leder till mer intäkter
              skulle kunna leda till sämre välfärd?
            </seg>
            <seg n="5cff41eb">
              När det gäller barnfrågan och vems bord den påstods vara på tycker
              jag att den är på allas bord. Vi ska alla vara engagerade i att
              det inte ska finnas fattiga barn i Sverige. Det är otroligt viktigt.
              Så länge det finns ett fattigt barn i Sverige tror jag att vi
              kan vara överens om att detta är ett samhällsproblem vi ska engagera
              oss i. Vi ska se till att vi inte har fattiga barn i Sverige.
            </seg>
            <seg n="ac6565bb">
              Om vi ska minska fattigdomen bland barn i Sverige måste vi dock
              fundera på vilken politik som kan leda dit. Är det så att den
              politik som har förts har förvärrat problemet, eller har den förbättrat
              situationen? Rädda Barnen påstår att barnfattigdomen ungefär har
              halverats sedan 1997, till ca 11 procent av alla barn. 11 procent
              är 11 procent för mycket. Vi ska inte ha fattiga barn i Sverige,
              men fortfarande har barnfattigdomen halverats sedan 1997.
            </seg>
            <seg n="30c4d77b">
              Det är därmed uppenbart att den politik som har förts under lång
              tid har lett till att vi har färre fattiga barn. Då är det ju
              inte läge att kasta om politiken, utan vi ska fortsätta med den
              politik som har lett till färre fattiga barn och som bland annat
              handlar om att minska utanförskap och öka antalet människor som
              har jobb.
            </seg>
            <seg n="97d23325">
              Det totala utanförskapet, där ungefär 1,2 miljoner människor
              levde i utanförskap på olika typer av offentliga ersättningar
              och inte kunde påverka sin egen situation eller utveckla sitt
              eget liv, har minskat. Det är ungefär 150 000 färre personer sedan
              2006 som lever i utanförskap. 150 000 personer är ganska många
              människor som nu får en chans att komma tillbaka, utveckla sitt
              eget liv och få en inkomst i stället för låg offentlig ersättning.
            </seg>
            <seg n="597e73e8">
              Frågan är alltså: Hur kan denna minskning av utanförskapet bidra
              till ökad fattigdom?
            </seg>
            <seg n="6a687fb8">
              Mina frågor är: Hur kan det komma sig att man säger att lägre
              skatter och högre intäkter leder till sämre välfärd? Hur kan det
              komma sig att man säger att politiken leder fel om barnfattigdomen
              har halverats sedan 1997? Hur kan det komma sig att man säger
              att ett kraftigt minskat utanförskap trots finanskris, ska tilläggas
              skulle bidra till ökad fattigdom när dessa människor kan få en
              ökad inkomst? Detta får jag inte ihop med fakta och verklighet.
              Kanske kan jag få hjälp på den punkten.
            </seg>
          </u>
          <note type="speaker" n="1de456d6">
            Anf. 47 PETER PERSSON (S):
          </note>
          <u who="peter_persson_cc6ba9" xml:id="i-71ba869130807aa7-0" n="a0831679">
            <seg n="e384550e">
              Fru talman! Jag vill tacka Monica Green för en mycket viktig
              interpellation om tillståndet i vårt land i dag.
            </seg>
            <seg n="33d66178">
              Jag noterar finansministerns svar och Johnny Munkhammars inlägg
              och tänker på George Orwells 1984 . Mot språket och den andra
              beskrivningen, så som en debattartikel jag läste i Aftonbladet
              i dag som också handlade om fattigdom och möjligheten att få bostad
              här i Helsingfors, säger Moderaterna: Vi stoppade ombildningen
              till bostadsrätter.
            </seg>
            <seg n="970be256">
              Javisst när man hade drivit ut mångfalden av hyresrätt. Så argumenterar
              man även när det gäller arbete och arbetslöshet. Det är naturligt
              att det är fler som har ett arbete när vi har en befolkningstillväxt.
              Med det försöker man dölja verkligheten, nämligen att det som
              var massarbetslöshet 2006 har ökat. Den är 1 ½ procent högre än
              när den socialdemokratiska regeringen lämnade. Vi har en långtidsarbetslöshet
              som har ökat med 33 procent, och framför allt: Bortom statistiken
              har vi någonting som är oerhört allvarligt.
            </seg>
            <seg n="a0629c37">
              Jag läser i fredagens LO-tidning om Birgitta Almroth. Hon var
              ett föredöme, enligt finansministerns politik för att arbeta mer.
              Hon jobbade mer och mer 1999, när hon och andra insåg att hon
              var inne i en ond karusell. Hon drabbades av ohälsa och har gått
              runt, runt i olika system. Hon har sagt att hon vill arbeta. Nu
              har hon fått svaret: Du är utförsäkrad. Du är bortom Försäkringskassan,
              liksom så många andra människor i vårt land.
            </seg>
            <seg n="b93fe11b">
              Beskedet till Birgitta Almroth, vilket hon så tragiskt utvecklar
              i LO-tidningen, är försörjningsstöd. Anders Borg borde vara väl
              medveten om att försörjningsstödet ökar i nära nog alla landets
              kommuner. Sälj bilen! Sälj sommarstugan! Gör dig av med de tillgångar
              du har sparade på banken till din ålderdom, barn eller barnbarn!
              Detta är en verklighet som möter allt fler i vårt land.
            </seg>
            <seg n="0126d2dd">
              Ni använder flott retorik långt bortom verkligheten, bland människor
              ni plågar i avsikt att öka klyftor därför att ni tror att det
              driver ned lönerna. Så ändrar ni på maktrelationer i vårt samhälle.
            </seg>
            <seg n="f78e65d1">
              Jag vill fråga dig, Anders Borg: Tycker du att den kvinna jag
              nämner har fått se en ökad välfärd och mer jämlika levnadsvillkor?
            </seg>
          </u>
          <note type="speaker" n="59cb579b">
            Anf. 48 Finansminister ANDERS BORG (M):
          </note>
          <u who="unknown" xml:id="i-01e3bb463e21a277-14" n="e8b78efe">
            <seg n="885dbb72">
              Fru talman! Det är viktigt att vi för diskussioner utifrån sakförhållanden.
              Låt mig redogöra för fyra sakförhållanden.
            </seg>
            <seg n="4e9bc1ba">
              Sverige har den kanske jämnaste välfärdsfördelningen av alla
              länder i Europa och inom OECD-området. Det är den jämnaste välfärdsfördelningen,
              tillsammans med de övriga nordiska länderna.
            </seg>
            <seg n="b2ec3226">
              Sverige har den jämnaste inkomstfördelningen. Vi har en absolut
              fördel när det gäller välfärdsfördelningen, men vi har också bland
              de allra mest jämna inkomstfördelningarna bland industriländerna
              och de europeiska länderna.
            </seg>
            <seg n="8ed3b45a">
              Risken att drabbas av materiell utsatthet är lägst i Sverige,
              tillsammans med en handfull länder till i Europa.
            </seg>
            <seg n="9779bb45">
              Risken för absolut fattigdom är väldigt låg i Sverige i förhållande
              till praktiskt taget alla andra länder.
            </seg>
            <seg n="7311c4e3">
              Detta är sakförhållanden; det är så det ser ut. Det land som
              Monica Green och Peter Persson beskriver som sönderslitet och
              isärdraget är alltså världens mest jämlika land.
            </seg>
            <seg n="2d5294ed">
              Detta beror på att regeringen har haft två tydliga prioriteringar.
              Det är arbetslinjen: Sysselsättningen har sedan vi tillträdde
              ökat med 160 000. Utanförskapet pressas tillbaka i vid mening.
              Samtidigt har vi prioriterat välfärden. Framför allt har vi prioriterat
              välfärdens kärna, nämligen att återupprätta utbildningssystemet.
              Social rörlighet bygger på att utbildningssystemet erbjuder alla
              människor en god chans och start i livet.
            </seg>
            <seg n="68aadb47">
              Genom en bred prioritering av välfärden hälso- och sjukvård,
              äldreomsorg och barnomsorg för alla oavsett inkomst säkrar vi
              en omfördelning som inte underminerar drivkrafterna för arbete.
            </seg>
            <seg n="e427604b">
              Mot detta står de socialdemokratiska åren då förmögenhetsskillnaderna
              och inkomstskillnaderna ökade och välfärdsklyftorna fördjupades
              på ett dramatiskt sätt därför att man misslyckades med arbetslinjen.
              Det skapades inga nya jobb i privat sektor under 70- och 80-talen.
              Det tillfördes därmed inte resurser för att säkra välfärden.
            </seg>
            <seg n="9158aeb8">
              När man tappar arbetslinjen, glömmer bort att full sysselsättning
              är grunden för rättvisa och glömmer bort att trygghet för människor
              bygger på att de faktiskt arbetar tappar man också välfärden.
              Det är därför revorna har blivit så tydliga, framför allt i skolan.
              Socialdemokraterna avvecklade kunskapslinjen.
            </seg>
            <seg n="ea6aebe3">
              Man undergrävde lärarens auktoritet, man undergrävde kunskapens
              grundläggande roll för social omfördelning. Det var därför klyftorna
              ökade. Det är de klyftorna vi nu börjar vända tillbaka ifrån.
              Det första och grundläggande steget i rätt riktning är arbetslinjen.
              När människor kan försörja sig på egen lön bygger vi ett samhälle
              som hänger ihop och där människor vet att det är både en skyldighet
              och en rättighet att arbeta, där man ska göra rätt för sig genom
              eget arbete, där man inte bygger ett långvarigt utanförskap för
              att förpassa människor till förtidspension och passivitet.
            </seg>
            <seg n="fc434fcc">
              Socialdemokraterna har bundit sig till en veklighetsbild där
              Sverige numera är världens sämsta land. Allting svartmålas.
            </seg>
            <seg n="98f11b38">
              Vi fick i dag tillväxtsiffror från nationalräkenskaperna och
              Statistiska centralbyrån 7,3 procent. Det är den starkaste tillväxt
              vi upplevt kanske någonsin under den tid vi har kvartalsräkenskaper
              för Sverige, starkare än i något annat europeiskt land.
            </seg>
            <seg n="f3f5fcac">
              Det är klart att det här kommer att innebära att vi kan fortsätta
              att pressa tillbaka arbetslösheten, fortsätta att pressa tillbaka
              utanförskapet. När vi möter väljarna 2014 kan vi, om inte en ny
              kris inträffar, visa att socialbidragstagandet och fattigdomen
              har pressats tillbaka genom viktiga välfärdsreformer byggda på
              en arbetslinje där vi lyckas reparera skadorna av ett socialdemokratiskt
              decennielångt misslyckande.
            </seg>
          </u>
          <note type="speaker" n="6a41548e">
            Anf. 49 MONICA GREEN (S):
          </note>
          <u who="monica_green_fc276c" xml:id="i-d051fd4fd5733290-1" n="d763429a">
            <seg n="5b8fe6c3">
              Fru talman! Man undrar om Anders Borg tror på sig själv, men
              han kom i gång rejält i alla fall, och det är vackert så. Med
              retorik kommer man långt, men det är viktigt att känna till verkligheten.
              Verkligheten, Anders Borg, talar om någonting helt annat.
            </seg>
            <seg n="5e2fe62e">
              Ja, det finns många som har det bra i Sverige. Johnny Munkhammar
              påstår, och även Anders Borg, att jag säger att allt är svart
              i Sverige. Jag kan berätta för Anders Borg att det finns väldigt
              många som har det bra, däribland jag och du, Anders Borg. Vi har
              fått skattesänkningar, enorma skattesänkningar, som vi ska använda
              till något som ni påstår skapar arbeten. Vi har fått det bättre.
              En medelklass har fått det bättre. De som har pool i Spanien har
              fått det bättre, för de kan få göra RUT-avdrag på poolpojkens
              arbete. De som anställer en hemhjälp till sitt barn för att göra
              läxorna i hemmet har fått det bättre. De barnen drar ifrån just
              nu.
            </seg>
            <seg n="f0ca9d68">
              Väldigt många har fått det bra, och en mycket liten del har fått
              det gigantiskt mycket bättre eftersom ni sliter isär Sverige.
              Det kan ni inte komma ifrån. Gini-koefficienten, som SCB har tagit
              fram, visar på att klyftorna ökar. Sedan kan ni hitta på andra
              siffror att gömma er bakom och påstå att de sjuka och arbetslösa
              egentligen inte har det så dåligt som vi socialdemokrater påvisar.
              Men verkligheten visar någonting helt annat. När man kommer ut
              på Arbetsförmedlingen och besöker de sjuka människorna hör man
              dem säga: Jag tvingas gå från hus och hem. Jag blir utförsäkrad.
              Jag stoppas in i en åtgärd som kallas fas 3, och jag kommer aldrig
              ur den. Det är den borgerliga regeringen som har bundit mig fast
              i fas 3-åtgärden.
            </seg>
            <seg n="9dd8f1cc">
              Det är så människor säger ute i verkligheten. Ni har sett till
              att vi har 3 000 färre lärare i det här landet. Ni har sett till
              att det är 33 000 färre välfärdsarbetare därför att ni tycker
              att människor ska skaffa sig egen hemhjälp och läxhjälp och andra
              saker som vissa kan komma i åtnjutande av. Det finns exempel som
              diskuterades tidigare i kammaren i dag på att förståndshandikappade
              barn inte ens får gå till skolan längre därför att skolan säger:
              Vi kan inte ta hand om dig längre.
            </seg>
            <seg n="e8c8a02f">
              Det är också en verklighet, Anders Borg. Sedan kan du titta på
              dem som har det glassigt och säga: Oj, vad fint det är. Vad bra
              jag har det med mina barn ute i skogen, och jag har fått en skattesänkning.
            </seg>
            <seg n="c0b44f9c">
              Ja, visst, men det handlar inte bara om dig och mig, Anders Borg.
              Det handlar om dem som har det svårt i samhället. De politiker
              som ställer upp på dem som har det allra svårast, till exempel
              de fattiga barn som blir vräkta, hedrar jag mycket mer. Kanske
              det är så att ni gullar med en medelklass, och det är väldigt
              många. Ni vann valet senast bara för det, men snart kommer alla
              de att inse att det inte är så bra att bygga upp ett samhälle
              där man blir rädd för de fattiga, där man måste bygga upp staket
              runt vissa tjusiga samhällen som i en del länder. Man blir så
              rädd för dem som ni har gjort det sämre för att man inte kan hålla
              ihop landet längre.
            </seg>
            <seg n="cab28ba5">
              Alla mår bra av jämlikhet. Läs Jämlikhetsanden , Anders Borg,
              gör det! Påstå sedan inte att det är bra att göra de fattiga fattigare
              och säg inte heller: Vi gör inte det, vi är ett så jämlikt samhälle.
            </seg>
            <seg n="5714674c">
              Det pratas mer och mer om lägre löner för ungdomar och tryggare
              anställningar för ungdomar eftersom de, som ni påstår, är lata
              och inte tar vilket jobb som helst. Bara de får lite lägre löner
              tar de säkert de jobben. Om det är er vision, om ni tror att det
              är politiken kommer ni att slita isär samhället ännu mer. Det
              talar verkligheten. Så kan vi inte ha det, Anders Borg!
            </seg>
          </u>
          <note type="speaker" n="30c0e2ef">
            Anf. 50 JOHNNY MUNKHAMMAR (M):
          </note>
          <u who="unknown" xml:id="i-01e3bb463e21a277-15" n="e8b78efe">
            <seg n="3f725944">
              Fru talman! Monica Green sade att med retorik kommer man långt.
              Men man kommer längre om man har fakta rätt. På de tre punkter
              som jag räknade upp kom det inte något svar.
            </seg>
            <seg n="f6fab649">
              Skattesatserna har sänkts, men vi har högre skatteintäkter nu
              som ger mer pengar till välfärden. Därför har vi kunnat prioritera
              välfärdens kärna sjukvård och skola. Detta kunde du, Monica, inte
              säga någonting om därför att vi har mer pengar nu i motsats till
              vad du tidigare påpekade.
            </seg>
            <seg n="836cfe2d">
              Enligt Rädda Barnen har barnfattigdomen halverats i Sverige sedan
              1997, och det är väl någonting som vi ska välkomna. Jag tycker
              att Monica Green ska tycka att det är bra. Vi kan väl applådera
              den förbättringen och säga att vi ska köra mer på den politik
              som har lyckats och som handlar om arbete i stället för bidrag
              och som gjort att utanförskapet har minskat med åtminstone 150
              000 personer, som också minskar fattigdomen.
            </seg>
            <seg n="a9eb80c6">
              På de tre punkterna, som handlar om fakta och verklighet, hade
              du inga svar. Du hade inga belägg för dina påståenden och den
              svartmålning som du ägnade dig åt.
            </seg>
            <seg n="c39c5a20">
              Sedan tar du upp anställda i välfärden och säger att antalet
              har minskat dramatiskt. En person som till äventyrs slutar på
              en kommunal skola och börjar på en friskola räknar ni inte med.
              Om man jobbar på en friskola eller en fristående vårdcentral är
              det väl också ett välfärdsjobb och någonting som är bra för medborgarna.
            </seg>
            <seg n="b2890e0c">
              Det påstås här att Gini-koefficienten visar att inkomstskillnaderna
              ökar. I så fall skulle jag rekommendera en rapport som LO kom
              med nyligen. Ni har en tendens att tycka att LO har belägg för
              sina ståndpunkter. LO menar att Gini-koefficienten visar att skillnaderna
              har minskat när det gäller de allra högsta inkomsterna under de
              senaste åren. I så fall har Sverige blivit ett ännu mer jämlikt
              land, från att ha haft de mest jämlika inkomster till att bli
              ännu mer jämlikt.
            </seg>
            <seg n="0fbd6797">
              Retorik kommer man ganska långt med. Svartmålning kommer man
              kanske ganska långt med, fast fakta och verklighet håller bättre,
              och verkligheten visar 7,3 procents tillväxt, ökad produktivitet,
              fler jobb. Det är väl någonting som är bra, och det minskar fattigdomen.
              Lägg inte om politiken när det börjar gå bättre!
            </seg>
          </u>
          <note type="speaker" n="17b48e7d">
            Anf. 51 PETER PERSSON (S):
          </note>
          <u who="peter_persson_cc6ba9" xml:id="i-71ba869130807aa7-1" n="a0831679">
            <seg n="c822a22d">
              Fru talman! Det är i sanning resor som företas i denna kammare.
              Johnny Munkhammar beger sig till LO för att hämta fakta, och finansministern
              lär ha konverterat från nyliberalismen till konservatismen. Det
              är i och för sig en glädjande resa. Men där har ni erövrat den
              dystra ståndpunkten, den mörka människosynen att människan bara
              med tvång kan förmås, inte med lust och glädje. Så tror man att
              för att skapa ett samhälle som utvecklar kraft och större resurser
              måste man plåga dem som inte finns i arbetskraften, dem som är
              arbetslösa, dem som är sjuka. Så skapas utanförskap, så skapas
              fattigdom.
            </seg>
            <seg n="fbd9582d">
              Men det är inte bara fråga om den konservatives dystra människosyn
              utan också om en kvardröjande idé, nämligen att det ska handla
              om att riva ned lönenivåerna och förändra maktrelationerna i vårt
              samhälle, precis som de dimridåer Munkhammar försöker prestera
              när han talar om skattetillväxten. Men fördelningen mellan det
              gemensamma och det privata är alltid till förfång för barnen och
              utjämningspolitiken, och det är vad det handlar om.
            </seg>
          </u>
          <note type="speaker" n="267020e5">
            Anf. 52 ISAK FROM (S):
          </note>
          <u who="isak_from_0325ff" xml:id="i-dfb2953829ab4a90-2" n="db9a3b97">
            <seg n="e28738f2">
              Fru talman! Precis som Anders Borg, finansministern, säger har
              den borgerliga regeringens politik i allt väsentligt vänt sig
              till och utformats för människor i tillsvidareanställning med
              fasta jobb. Jobbskatteavdrag och neddragningar i socialförsäkringssystemen
              visar detta med all tydlighet. Vad som också visar sig är att
              skillnaderna i övriga grupper barn, pensionärer, sjuka och arbetslösa
              ökar. Den gruppen har det inte lika lätt med den moderatledda
              regeringen, men det är ju också meningen.
            </seg>
            <seg n="3527c577">
              Har då risken för barnfattigdom och fattigdom i allmänhet ökat
              med den borgerliga regeringen? Ja, all mätning visar att under
              de snart fem åren med borgerligt styre har den i vart fall inte
              minskat.
            </seg>
            <seg n="431a73dc">
              Fru talman! Moderaterna gjorde ett stort nummer i valrörelsen
              av att kommunerna bara ska syssla med välfärdens kärna. Johnny
              Munkhammar var inne på samma sak här. Många undrar vad som egentligen
              ligger i begreppet välfärdens kärna. Samtidigt som många undrar
              över det här lyfter regeringen över kostnaderna till kommunerna.
              Socialbidragen ökar. Finansiering av järnvägar, vägar och flygplatser
              lämnar man över till kommunerna. Är det välfärdens kärna? Eller
              kan det vara något annat som ligger i välfärdens kärna?
            </seg>
            <seg n="14144822">
              Kan det vara så att det borde vara jämlika förutsättningar för
              barnen att nyttja musikskolan, att delta i friluftsaktiviteter,
              att delta i idrottsföreningen? Och kan det vara så att kostnaderna
              också här har ökat under den borgerliga regeringen? Det har vi
              inte fått svar på.
            </seg>
            <seg n="0b931d82">
              Vad ligger i välfärdens kärna? Vad är det som faktiskt minskar
              skillnaderna? Är det en kommunal, stark finansiell sektor som
              kan utjämna skillnaderna? Eller är det så, precis som Monica Green
              är inne på här, att skillnaderna under den borgerliga regeringen
              har ökat och att samhället slits isär? Det vill vi ha reda på.
            </seg>
          </u>
          <note type="speaker" n="dfe446c6">
            Anf. 53 Finansminister ANDERS BORG (M):
          </note>
          <u who="unknown" xml:id="i-01e3bb463e21a277-16" n="e8b78efe">
            <seg n="f38e59a3">
              Fru talman! Låt oss till att börja med återigen klargöra tre
              grundläggande utgångspunkter. Sverige är en välfärdsstat. Vi har
              de minsta välfärdsklyftorna av praktiskt taget alla länder i världen.
              Vi har bland de lägsta inkomstskillnaderna. Vi har bland de lägsta
              riskerna för absolut fattigdom och materiell deprivering i EU.
              Vi är ett väl fungerande välfärdsland. Det är naturligtvis väldigt
              bra. Det är så det ska vara. Trygghet och välfärd är ett mål för
              politiken och för att skapa bra levnadsförhållanden för alla medborgare.
              Det är det som är vår utgångspunkt i synen på den svenska modellen.
            </seg>
            <seg n="cefdcab7">
              Det som skiljer oss och Socialdemokraterna åt är naturligtvis
              den fulla sysselsättningen. Vi tror att rättvisa, trygghet och
              välfärd byggs på att människor har en skyldighet och en möjlighet
              att försörja sig på eget arbete. Vi har 160 000 fler i arbete
              än när vi tillträdde, trots den värsta krisen sedan depressionen.
              Vi har en arbetslöshet som faller snabbare än i något annat land
              i Europa, med undantag för Malta.
            </seg>
            <seg n="2e1d8173">
              Det här är ett resultat av en medveten politik för att återupprätta
              arbetets värde. Och här går skiljelinjen mellan oss och Socialdemokraterna.
              Det behöver vi inte sticka under stol med. Vi vill representera
              alla de människor som tror på arbete, som tror på eget ansvar,
              som tror på att man genom förkovran, eget slit och ansvarstagande
              förbättrar sin egen och de sinas situation. Tillsammans med andra
              människor förbättrar man då också samhället.
            </seg>
            <seg n="6ebb12a0">
              Skiljelinjen går också i synen på välfärdens kärna. Det är alldeles
              riktigt. Genom vår arbetslinje, genom de skatteintäkter som Johnny
              Munkhammar talar om har vi resurser att prioritera välfärdens
              kärna. Det som Socialdemokraterna i decennier har nedprioriterat,
              nämligen det mest viktiga för omfördelning och social rörlighet,
              är kunskap, att det finns en lärare som undervisar i en klass
              som vet vad den håller på med, som känner en stolthet över sitt
              yrke och sin kompetens, inte en flumskola som bygger på att bara
              de med akademiskt orienterade föräldrar och läxläsning i hemmet
              får stöd.
            </seg>
            <seg n="954fe83d">
              Den skolpolitik som Socialdemokraterna lade grunden till var
              en skola som minskade möjligheterna till rörlighet genom att satsa
              på kunskap och kompetens. Allra tydligast och allra värst är det
              när det gäller yrkesutbildningarna. Sverige och Finland har den
              kanske absolut sämsta utvecklingen av de europeiska länderna på
              grund av att man nedprioriterat yrkesutbildningen, på grund av
              att man vägrat lärlingssystem, på grund av att man akademiserat
              de praktiska utbildningarna.
            </seg>
            <seg n="c2bd992f">
              Socialdemokraternas ansvar för de växande klyftorna är blytungt.
              Det är blytungt därför att man prioriterade bort full sysselsättning,
              blytungt därför att man prioriterade bort kunskapen, blytungt
              därför att man därför inte kunde prioritera välfärdens kärna:
              skola, barnomsorg och äldreomsorg av god kvalitet för alla medborgare.
            </seg>
            <seg n="7e65430d">
              Sverige är inte perfekt. Vi har mycket att göra. Sverige är ett
              land som ska utvecklas. Men den grundläggande samhällsmodellen
              med en stark välfärdsstat kombinerad med en arbetslinje är modern
              och framstegsvänlig. Då har vi inte råd att backa tillbaka till
              utanförskap och arbetslöshet, att människor fastnar utanför arbetsmarknaden,
              att det inte lönar sig att arbeta, till synsättet att man får
              det sämre därför att de som arbetar får mer i plånboken och att
              egen ansträngning och eget arbete inte är en grundläggande dygd
              i ett samhälle. Där har vi en grundläggande skiljelinje. Vi står
              för välfärd och trygghet. Socialdemokraterna står för arbetslöshet
              och utanförskap.
            </seg>
          </u>
          <note type="speaker" n="6ee8e8d0">
            Anf. 54 MONICA GREEN (S):
          </note>
          <u who="monica_green_fc276c" xml:id="i-d051fd4fd5733290-2" n="d763429a">
            <seg n="7f6f2796">
              Fru talman! Återigen, det låter bra, men i praktiken är det något
              helt annat. Det är ju tjusigt att påstå att man står för en välfärdsstat.
            </seg>
            <seg n="2d28204a">
              I början, när Anders Borg var ny som finansminister, berömde
              han socialdemokratin för att ha byggt upp ordning och reda i ekonomin,
              och han berömde Göran Persson för att vi hade starka statsfinanser
              och så vidare. Han har försökt att glömma bort det där nu, därför
              att han vill påstå att allt det dåliga kommer från oss. Och han
              påstår att det är vårt fel att barnen inte lyckas i skolan i dag,
              som även skolministern brukar säga. Det går nämligen inte att
              ändra på 20 år, brukar skolministern säga. Men ni har tydligen
              inget ansvar alls. Antingen är det internationell finanskris,
              och då är det inte ert fel och ni kan inte göra någonting åt det.
              Eller också är det vårt, Socialdemokraternas, fel. Och då kan
              ni tydligen heller inte göra någonting åt det.
            </seg>
            <seg n="6d7071e2">
              Ni har sett till att 3 000 färre lärare finns i skolan i dag,
              33 000 färre i välfärden, inklusive de som jobbar i privata sektorn.
              Det har du själv skrivit, Anders Borg, i propositionen som kom
              i höstas, så det finns svart på vitt att välfärdsarbetare som
              är skattefinansierade, nämligen privata och offentliga, har försvunnit.
            </seg>
            <seg n="451b019d">
              Ni har sett till att de som är friska och de som har ett arbete
              har fått det bra, och socialbidragen ökar. Ni påstår att ni har
              en jobblinje trots att vi har en mycket högre arbetslöshet nu
              än 2006, när ni vann valet. Då hade vi 6 procent. Det kallade
              ni för massarbetslöshet, och så kunde man inte ha det. Nu påstår
              Anders Borg att vi ska vara nöjda med det. Anders Borg är jättenöjd
              med samhället i dag.
            </seg>
            <seg n="aceddb2b">
              Jag är inte nöjd. Jag är inte nöjd förrän alla barn har möjlighet
              att gå till skolan och få hjälp och få läxhjälp. Jag är inte nöjd
              förrän alla har ett arbete och kan utföra ett arbete. Och jag
              är inte nöjd förrän alla som är sjuka får den hjälp de behöver.
            </seg>
            <seg n="4ac48e27">
              Jag tycker inte att man ska påstå en massa saker om det här vackra
              samhället som inte är sant. Jag tycker att man ska vidta åtgärder
              mot det som är fel och inte stå här med sin förnöjsamhet.
            </seg>
          </u>
          <note type="speaker" n="70cd6028">
            Anf. 55 ISAK FROM (S):
          </note>
          <u who="isak_from_0325ff" xml:id="i-dfb2953829ab4a90-3" n="db9a3b97">
            <seg n="b9711553">
              Fru talman! Jag konstaterar att jag fortfarande inte har fått
              något svar på vad som egentligen ingår i välfärdens kärna.
            </seg>
            <seg n="008b546c">
              Frihet och värdighet kommer med förutsättningen att försörja
              sig, att ha en lön som man kan försörja sig på.
            </seg>
            <seg n="745337fb">
              Fru talman! Alla föräldrar vill kunna försörja sig själva. Man
              vill kunna köpa glasögon till sina barn. Man vill kunna skicka
              sitt barn på en skolresa. Man vill också kunna köpa kläder när
              det är kallt på vintern. Så är det inte i dag.
            </seg>
            <seg n="3dac5555">
              Finansministern gick mycket in på skolan. Jag måste kommentera
              det. Jag var själv utbildningsnämndens ordförande under förra
              mandatperioden, och jag kan hålla med om att det finns stora skillnader
              över landet. Överlag har vi dock bra skolor. Jag har själv varit
              ansvarig för teknikcollege i min hemkommun. Där har samtliga som
              gått ut fått arbete. Finansministern är välkommen att komma till
              Norsjö och se hur det fungerar, för det behöver nog spridas över
              landet.
            </seg>
            <seg n="818e8cf8">
              Jag väntar på att lärarkåren ska resa sig. Både finansministern
              och utbildningsministern har under många år rackat ned på lärarkåren
              som om den vore helt värdelös. Så är inte fallet. Det som har
              hänt är att skillnaderna har ökat och att vissa lärare inte har
              fått de förutsättningar de behöver. Vi är eniga om att detta behöver
              styras upp. Men låt oss hålla oss till sanningen. Många skolor
              är bra skolor, och de flesta lärare gör ett utmärkt jobb.
            </seg>
          </u>
          <note type="speaker" n="e7164a0b">
            Anf. 56 Finansminister ANDERS BORG (M):
          </note>
          <u who="unknown" xml:id="i-01e3bb463e21a277-17" n="e8b78efe">
            <seg n="2aa11da6">
              Fru talman! Låt oss konstatera att Sverige är det land i världen
              som har minst välfärdsklyftor. Vi har små inkomstskillnader, och
              vi förstärker jämlikheten genom att erbjuda alla medborgare bra
              sjukvård, bra äldreomsorg, bra barnomsorg och bra skola oavsett
              inkomst genom en gemensam välfärdssektor.
            </seg>
            <seg n="a29833e8">
              Detta är vi överens om i Sverige. Skiljelinjen går vid arbetslinjen.
              Det är där skiljelinjen blir tydlig. Socialdemokraterna byggde
              upp skillnader i Sverige genom att utvisa människor från arbetsmarknaden.
              Det var därför förmögenhetskoncentrationen förstärktes och utanförskapet
              och inkomstskillnaderna växte under den långa period som Socialdemokraterna
              hade makten under 90-talet. Det var kanske allra tydligast under
              deras sista mandatperiod. Trots mycket stark tillväxt steg arbetslösheten
              år efter år. Trots mycket stark tillväxt förvärrades utanförskapsproblematiken.
            </seg>
            <seg n="c2727900">
              Nu ser vi 7,3 procents tillväxt. Sysselsättningen vände upp tidigt
              i återhämtningen efter krisen. Vi har 5 procents ökning av privat
              sysselsättning detta i en ekonomi där det inte skapades nya jobb
              i privat sektor under decennier av socialdemokratiskt styre.
            </seg>
            <seg n="9d1daac7">
              Det här är viktigt eftersom skiljelinjen går här. Tror vi på
              arbetslinjen och arbetets värde? Eller vill vi höja skatten för
              alla löntagare och bygga upp bidragssystemen? Det är skiljelinjen.
              Socialdemokraterna prioriterar inte välfärd; de prioriterar alltid
              utanförskap och arbetslöshet. Vi prioriterar full sysselsättning
              och välfärd. Det är den grundläggande skiljelinjen i svensk politik.
            </seg>
          </u>
          <note n="31d4200f">
            Överläggningen var härmed avslutad.
          </note>
          <note n="3a3c920d">
            7 § Svar på interpellation 2010/11:204 om Europakonventionen
            om de mänskliga rättigheterna och Sveriges agerande i fråga om
            asylprocessen
          </note>
          <note type="speaker" n="0a9395a5">
            Anf. 57 Statsrådet TOBIAS BILLSTRÖM (M):
          </note>
          <u who="tobias_billstrom_601341" xml:id="i-11068cd429bb061d-0" n="af1e7971">
            <seg n="a14608b5">
              Fru talman! Christina Höj Larsen har frågat mig vilka åtgärder
              jag är beredd att vidta för att Sverige ska agera i enlighet med
              landets förpliktelser enligt den europeiska konventionen angående
              skydd för de mänskliga rättigheterna och de grundläggande friheterna,
              alltså Europakonventionen. Frågan tar sin utgångspunkt i en dom
              från Europadomstolen.
            </seg>
            <seg n="cbad63fc">
              Regeringen har ett ansvar för att fortlöpande säkerställa att
              Sverige lever upp till sina internationella åtaganden och att
              den lagstiftning som enskilda, myndigheter och domstolar har att
              följa och tillämpa är i överensstämmelse med till exempel Europakonventionen
              såsom den utvecklas genom Europadomstolens praxis.
            </seg>
            <seg n="99eb6315">
              Jag följer av den anledning noga utvecklingen både internationellt
              och nationellt på det migrationsrättsliga området för att se om
              lagstiftningen lever upp till de krav som ställs.
            </seg>
            <seg n="ff4f7984">
              Migrationsverket och migrationsdomstolarna har att inom ramen
              för gällande rätt ta ställning till vad Europadomstolens uttalanden
              kan ha för inverkan på handläggningen och prövningen av ärenden
              och mål på migrationsrättens område. Migrationsöverdomstolen kan
              som prejudikatinstans i ett överklagat mål meddela vägledning
              för rättstillämpningen.
            </seg>
            <seg n="eea55da1">
              Min bedömning är att det inte finns behov för regeringen att
              nu vidta åtgärder av de skäl som anges i interpellationen.
            </seg>
          </u>
          <note type="speaker" n="4663223b">
            Anf. 58 CHRISTINA HÖJ LARSEN (V):
          </note>
          <u who="christina_hoj_larsen_8cce04" xml:id="i-df46b78054e29a82-0" n="6816d467">
            <seg n="e596d568">
              Fru talman! Jag tackar statsrådet Billström för svaret. Egentligen
              vill vi inte veta, för tortyr speglar människans grymmaste fantasi.
              Kanske är det därför vi värjer oss mot berättelserna om slag,
              elchocker, våldtäkter och utdragna naglar. Vi värjer oss mot den
              obegripliga uppfinningsrikedom som människan kan uppvisa i sin
              ondska. Vi värjer oss också mot den utsatthet som tortyroffret
              måste känna just då i händerna på sin bödel. Vi vill inte veta
              att människan kan vara så grym eller att hon kan vara så ensam.
            </seg>
            <seg n="e24637c8">
              Vi är dock inte så fega att vi stoppar fingrarna i öronen och
              nynnande låtsas som ingenting. I stället har världssamfundet skapat
              konventioner och överenskommelser för att skydda det vi ser som
              grundläggande mänskliga rättigheter, nämligen rätten till liv,
              säkerhet och hälsa oberoende av kön, religion, sexuell läggning,
              etnisk eller politisk tillhörighet.
            </seg>
            <seg n="5a90420e">
              Europakonventionen, som sedan 1995 är inskriven i svensk lag,
              ger oss otvetydigt besked. Ingen får utsättas för tortyr eller
              omänsklig eller förnedrande behandling. Europadomstolen har i
              sin praxis tolkat konventionen så att tortyrförbudet också innefattar
              förbud mot att avvisa eller utvisa någon om det föreligger risk
              för att denne ska utsättas för tortyr.
            </seg>
            <seg n="04f1d375">
              Det är just detta, fru talman, som vi ska tala om i dag.
            </seg>
            <seg n="5d100e21">
              Europadomstolen har dessutom flera gånger slagit fast att tortyrförbudet
              och förbudet att avvisa någon är undantagslöst.
            </seg>
            <seg n="386c6d84">
              Det är glasklara besked som ger oss i Sverige skyldighet att
              göra det enda rätta, nämligen att erbjuda skydd och trygghet åt
              asylsökande som torterats. Ändå verkar inte svenska myndigheter
              vilja veta.
            </seg>
            <seg n="cbeb7cbd">
              Europeiska domstolen för de mänskliga rättigheterna avkunnade
              i mars 2010 dom mot Sverige i ett principiellt mycket viktigt
              mål mellan en iransk asylsökande och Sverige. Eftersom Sverige
              avstod från att överklaga domen vann den laga kraft i juni. Domen
              innebär att Sverige omedelbart måste genomföra långtgående förändringar
              i asylprocessen.
            </seg>
            <seg n="df0fbe54">
              Domen slog fast två principer. Den första är att det åligger
              Migrationsverket att på eget initiativ utreda anledningen till
              skadorna om en asylsökande framför något som tyder på att denne
              har utsatts för tortyr. Domstolen tillbakavisade regeringens argument
              om att det är den sökande själv som ska skaffa ett sådant utlåtande.
              Domstolens krav är rimligt eftersom en tortyrutredning kostar
              mer än 10 000 kronor och inte omfattas av rättshjälp. De flesta
              asylsökande har alltså inte möjlighet att bekosta detta själva.
            </seg>
            <seg n="ca8b9372">
              Den andra principen är att bevisbördan övergår till Migrationsverket
              om utredningen finner bevis för tortyr. Med andra ord måste Migrationsverket
              bevisa att det inte föreligger risk för tortyr vid en avvisning.
              Domstolen underkänner alltså Migrationsverkets nuvarande handläggning
              där det ofta blott konstaterats att den sökande inte gjort troligt
              att tortyren kommer att upprepas i hemlandet.
            </seg>
            <seg n="4b1468af">
              Jag vill gärna tro att Tobias Billström är en av dem som vågar
              lyssna. Det är regeringens skyldighet att se till att Sverige
              följer Europakonventionen och domstolens beslut. Frågan kvarstår
              alltså. Vad tänker statsrådet göra för att omedelbart visa världen
              att Sverige inte lämnar tortyrens offer ensamma med sina bödlar
              igen?
            </seg>
          </u>
          <note type="speaker" n="c9d9d4fe">
            Anf. 59 Statsrådet TOBIAS BILLSTRÖM (M):
          </note>
          <u who="tobias_billstrom_601341" xml:id="i-11068cd429bb061d-1" n="af1e7971">
            <seg n="188169e8">
              Fru talman! Regeringen är en varm anhängare av Europakonventionen
              och Europadomstolen och tar på stort allvar sitt ansvar för att
              den svenska lagstiftningen ska vara i överensstämmelse med konventionen
              såsom den utvecklas genom Europadomstolens praxis.
            </seg>
            <seg n="a4243bcd">
              Det kan vara värt att minnas hur det faktiskt ser ut. Jag delar
              inte uppfattningen att vi i Sverige värjer oss mot vårt ansvar
              att ställa upp för de människor som behöver skydd undan förtryck
              och förföljelse. Tvärtom mottog asylsystemet i Sverige förra året
              32 000 asylansökningar, vilket gjorde Sverige till det tredje
              största asyllandet i Europeiska unionen. Det är bara Frankrike
              och Tyskland som är större.
            </seg>
            <seg n="28f1801e">
              Sedan 1995 gäller Europakonventionen som svensk lag. Den har
              dessutom en särställning eftersom andra författningar enligt grundlag
              inte får meddelas i strid med våra förpliktelser enligt konventionen.
              Den här i rättsordningen erkända principen om så kallad fördragskonform
              tolkning innebär vidare att de rättstillämpande myndigheterna
              i möjligaste mån ska tolka svensk rätt i förenlighet med våra
              internationella förpliktelser alltså precis som interpellanten
              sade. Detta gäller också på migrationsrättens område.
            </seg>
            <seg n="d28456ab">
              Europakonventionen har haft en påtaglig inverkan på de svenska
              förhållandena, bland annat till följd av Europadomstolens domar
              som bidragit till att stärka skyddet för mänskliga rättigheter
              i Sverige.
            </seg>
            <seg n="779e69ed">
              Som jag har sagt tidigare är det Migrationsverket och domstolarna
              som svarar för rättstillämpningen. Enligt nu gällande instansordning
              har regeringen inte någon praxisbindande funktion på detta område.
              Regeringen är också förhindrad att lägga sig i myndigheters tillämpning
              av lag i enskilda fall.
            </seg>
            <seg n="40115701">
              Jag följer naturligtvis fortlöpande rättsutvecklingen på asylområdet.
              Om utvecklingen visar behov av lagändringar föreslår jag regeringen
              att lämna en proposition om detta till riksdagen. Det kan naturligtvis
              också gälla en fråga som Europadomstolen har uttalat sig i.
            </seg>
            <seg n="2fdeaaec">
              I utlänningslagen finns inte några uttryckliga bestämmelser om
              utredning och bevisbörda som är oförenliga med den dom av Europadomstolen
              som Christina Höj Larsen hänvisar till i debatten. Min bedömning
              är, som jag har sagt, att domen inte kräver någon ny lagstiftning.
              Den aktuella domen har lagts ut på domstolarnas hemsida och på
              regeringens hemsida för mänskliga rättigheter. Den har också skickats
              till de berörda domstolarna och myndigheterna. En rapport om regeringens
              åtgärder har av Utrikesdepartementet lämnats till Europarådets
              ministerkommitté i december 2010.
            </seg>
            <seg n="355c6bbe">
              Avslutningsvis vill jag tillägga att Justitiedepartementet inför
              ikraftträdandet av domen förde en dialog med Migrationsverket
              om eventuella konsekvenser av domen, vilket beaktades i budgetarbetet
              för utgiftsområdet.
            </seg>
          </u>
          <note type="speaker" n="8bb321d2">
            Anf. 60 CHRISTINA HÖJ LARSEN (V):
          </note>
          <u who="christina_hoj_larsen_8cce04" xml:id="i-df46b78054e29a82-1" n="6816d467">
            <seg n="c0fc16d5">
              Fru talman! Vi vill egentligen inte veta. Vi vill inte tänka
              på att medlemmar ur den iranska oppositionen har fängslats och
              torterats av regimen för att de har andra politiska idéer än makthavarna.
              Vi vill inte tänka på att de har hängts upp i rep i taket, genomgått
              skenavrättningar, fått tänderna utslagna och misshandlats så att
              urinen varit full av blod. Ändå är det just så, även i detta ögonblick.
              Vi vill inte tänka på att medlemmar ur oppositionen i Bangladesh
              torterats, att de har fått naglarna utdragna, blivit misshandlade
              och hållits i mörka isoleringsceller i många dygn bara för sina
              tankars skull. Ändå är det just så, även i detta ögonblick.
            </seg>
            <seg n="afea3fa3">
              När dessa människor äntligen på farliga rutter och till ett högt
              pris lyckats ta sig till Sverige förväntas de på ett sammanhängande
              och sakligt sätt kunna redogöra för det värsta och svåraste. De
              ska i rätt ordning och konsistent berätta om det ofattbara, vad
              människan är kapabel till och hur det kändes. De ska berätta om
              det skamfulla, det sexualiserade våldet och hur det gick till.
              Det är mycket höga krav vi ställer på dessa människor kraven på
              sammanhängande, konsistenta berättelser. Självklart lever inte
              alla asylsökande upp till dessa höga krav ibland för att de faktiskt
              inte har skäl att få stanna men ibland för att deras skäl inte
              har bedömts.
            </seg>
            <seg n="1665ebbf">
              Sverige har det skamfulla rekordet i antalet fällningar i Committee
              Against Torture, en FN-kommitté. Kommittén tar avstånd från Migrationsverkets
              sätt att nedvärdera trovärdigheten hos den sökande som ändrat
              uppgifter under ärendets handläggning, och man betonar att just
              svårigheter att presentera en sammanhängande berättelse kännetecknar
              människor som genomlevt svåra trauman och lider av posttraumatisk
              stress.
            </seg>
            <seg n="529a7b6e">
              Åtta månader efter att domen vunnit laga kraft finns det inget
              som tyder på att svenska myndigheter och domstolar följer den.
              En rundringning bland erfarna ombud visar att domen inte på något
              sätt har satt spår i vare sig handläggning eller bedömning av
              ärenden. Asylsökande får fortfarande inte sina tortyrskadeutredningar.
              De få som görs bekostas av Vänsterpartiets fristatsfond och andra
              frivilliga. Det är allvarligt.
            </seg>
            <seg n="6b3b8dee">
              Ännu värre än tanken på den tortyr som människor redan tvingats
              utstå är tanken på att Sverige skulle avvisa människor till samma
              bödlar som de just flytt från och att Sverige skulle medverka
              till att till exempel iranska oppositionella skickas i armarna
              på en regim som redan en gång försökt krossa dem genom tortyr.
              Det är en skuld vi i Vänsterpartiet inte är beredda att bära och
              som vi inte tror att majoriteten svenskar vill ansvara för.
            </seg>
            <seg n="cb1fa08b">
              Min fråga är: Hur kan migrationsminister Billström garantera
              att ingen asylsökande skickas tillbaka till upprepad tortyr så
              länge Sverige inte följer Europadomstolens dom och ger möjlighet
              till en tortyrskadeutredning?
            </seg>
          </u>
          <note type="speaker" n="701e5c40">
            Anf. 61 Statsrådet TOBIAS BILLSTRÖM (M):
          </note>
          <u who="tobias_billstrom_601341" xml:id="i-11068cd429bb061d-2" n="af1e7971">
            <seg n="708f375b">
              Fru talman! Vi har ambitionen att vara ett land som erbjuder
              skydd för dem som verkligen behöver det. Det tycks jag och interpellanten
              vara överens om. Det är viktigt att understryka att vi bör ha
              en rättsprocess som är rättssäker. Det betyder att stå upp för
              den idé som instans- och processordningen representerar, det vill
              säga idén att fristående migrationsdomstolar prövar trovärdigheten
              hos de människor som lämnar in asylansökningar i Sverige.
            </seg>
            <seg n="93c3fb10">
              Låt mig erinra om att något uttalande om att svensk lag behöver
              ändras i ett visst avseende inte görs av Europadomstolen i den
              aktuella domen. Jag tycker att Christina Höj Larsen gav ett annat
              intryck. Det är viktigt att klara ut detta. Det finns alltså inte
              något uttalande från Europadomstolen, i den dom som har avkunnats,
              om att vi behöver ändra den svenska lagstiftningen. I den mån
              domen föranleder någon ändring i rättstillämpningen från Migrationsverkets
              och domstolarnas sida är det en fråga för dem att bedöma. Vänsterpartiet
              har ibland svårt med uppdelningen mellan lagstiftande, verkställande
              och dömande makt. Montesquieus 1700-talsidé ligger till grund
              för hur vi bedömer och hur vi har utvecklat vårt samhälls- och
              styrelseskick. Det är det vi pratar om.
            </seg>
            <seg n="5054cd50">
              Migrationsöverdomstolen kan, som jag redan har nämnt, efter prövningstillstånd
              i ett överklagat mål ge vägledning för rättstillämpningen. När
              det gäller frågan om utredningsskyldighet och vilken betydelse
              Europadomstolens dom kan ha i det här sammanhanget har Migrationsöverdomstolen
              gett prövningstillstånd i ett mål. Inom en nära framtid kan vi
              alltså i detta hänseende räkna med en praxisbindande dom av överdomstolen.
              Det är helt i enlighet med hur instans- och processordningen är
              avsedd att fungera enligt riksdagens beslut från 2005.
            </seg>
            <seg n="50dca77a">
              Sverige har också ett ansvar att se till att vi inte bara följer
              konventionstexten utan också erbjuder en välfungerande ordning
              för att pröva asylärendena. Det är viktigt att understryka att
              jag har inhämtat hos Migrationsverket att personalen omedelbart
              uppmärksammades på domen för att de skulle kunna beakta den, utan
              något ställningstagande när det gäller om bevisbördans fördelning
              i svensk asylprocess skulle ha förändrats genom domen. Hänvisning
              till Europadomstolens dom har, enligt vad jag har erfarit, skett
              av den asylsökandes ombud sedan domen blev känd. Migrationsverket
              och de olika migrationsdomstolarna har i enskilda mål haft att
              ta ställning i berörda avseenden.
            </seg>
            <seg n="3896dd49">
              Vi har, som sagt, prövningstillståndet från Migrationsöverdomstolen.
              Det ska bli intressant att se vad det leder till.
            </seg>
          </u>
          <note type="speaker" n="da9cf989">
            Anf. 62 CHRISTINA HÖJ LARSEN (V):
          </note>
          <u who="christina_hoj_larsen_8cce04" xml:id="i-df46b78054e29a82-2" n="6816d467">
            <seg n="45a08d34">
              Fru talman! Vänsterpartiet har inga problem med att förstå ansvarsfördelningen.
              Däremot är jag tveksam till om ministern förstår det. Det är smärtsamt
              att veta. Vi vill inte att tortyr ska förekomma. Det vill inte
              jag, och säkert inte migrationsminister Tobias Billström heller.
              Vi kan välja att lyssna till berättelserna, vi kan välja att se
              spåren av tortyr och vi kan välja att agera när svenska myndigheter
              och domstolar inte följer Europadomstolens beslut. Det är regeringens
              och därmed statsrådets yttersta ansvar.
            </seg>
            <seg n="8edd2a07">
              I dagens Expressen konstaterar integrationsminister Ullenhag
              att Sveriges brott mot mänskliga rättigheter inte är enskilda
              misstag utan ibland systematiska problem. Tänk om även statsrådet
              Billström kunde inse det.
            </seg>
            <seg n="d6a7f29f">
              Billström har alla möjligheter att visa att Sverige ser, hör
              och agerar när det gäller alla människors rätt att slippa våld,
              tortyr och kränkningar. Om regeringen inte gör det är det inte
              bara obegripligt ur ett snävt människorättsperspektiv. Det ger
              även omvärlden signalen att Sverige inte längre har ambitionen
              att delta i arbetet för mänskliga rättigheter genom att själv
              följa Europadomstolen. Hur ska vi då kunna kräva det av andra?
            </seg>
            <seg n="57b73d50">
              Jag känner igen det statsrådet säger. Det verkar vara en avgörande
              del av regeringens politik att inte agera, inte ta ansvar. Jag
              får intrycket att regeringens viktigaste flyktingpolitiska ställningstagande
              är att inte kommentera enskilda ärenden och inte lägga sig i Migrationsverkets
              beslut. Det vill jag inte heller att migrationsministern ska göra.
              Det är viktigt att asylprövningen inte är politisk utan oberoende,
              rättvis och rättssäker. Det är vi överens om. Däremot kräver jag
              att Billström tar ansvar för flyktingpolitiken. Det innebär bland
              annat att se till att Migrationsverket följer Europadomstolens
              domar. Det kan enkelt göras genom till exempel ett regleringsbrev.
              Det borde ha skett i december 2010. Frågan är om statsrådet fortsatt
              väljer att blunda för verkligenheten eller om han vill ta aktivt
              ansvar och agera.
            </seg>
          </u>
          <note type="speaker" n="7e4e4377">
            Anf. 63 Statsrådet TOBIAS BILLSTRÖM (M):
          </note>
          <u who="tobias_billstrom_601341" xml:id="i-5416ddabff2b2fe7-0" n="af1e7971" next="i-3aaa0ce85e304aeb-0">
            <seg n="46b00d86">
              Fru talman! Jag förstår inte riktigt hur Christina Höj Larsen
              ska få ihop detta när hon å ena sidan säger att hon tycker att
              vi inte ska ha en politisk process och ger mig rätt i detta, och
              när hon å andra sidan hävdar att det inte sker någonting samtidigt
              som jag redovisar att Migrationsöverdomstolen har gett prövningstillstånd
              i ett mål som rör en av de aspekter som Christina Höj Larsen själv
              har tagit upp i sin interpellation. Jag vet inte riktigt hur man
              får ihop detta.
            </seg>
            <seg n="c59e8aa5">
              Jag konstaterar i alla fall att Migrationsöverdomstolen i samband
              med prövningstillståndet uttryckligen har hänvisat till Europadomstolens
              dom. Utan att ge mig in på några som helst rättstillämpningsfrågor
              kan jag ändå dra slutsatsen här i dag att Migrationsöverdomstolen
              anser att rättstillämpningen i detta avseende behöver klarläggas
              och att Europadomstolens dom är relevant att överväga i detta
              sammanhang.
            </seg>
            <seg n="43e5e6b9">
              Migrationsverket avser också, enligt vad jag är upplyst om, att
              göra en uppföljning av Migrationsöverdomstolens kommande dom.
              Jag har också nåtts av beskedet att Migrationsverket under loppet
              av 2011 kommer att ha en konferens som tar upp frågan om utredningar
              vid tortyrskador. Det kan jag se som en konsekvens av Europadomstolens
              dom och mot bakgrund av den svåra bedömning som måste göras av
              de individuella omständigheterna i varje enskilt ärende. Men den
              bedömningen ska göras av de instanser som riksdagen har bestämt
              ska göra den. Det är alltså Migrationsverket och domstolarna,
              och jag har fullt förtroende för att de tillsammans med Migrationsöverdomstolen
              som praxisbildande förmår att göra en rättssäker prövning. I det
              ingår att beakta Europakommissionens krav och ta hänsyn till Europadomstolens
              domar. Jag anser att detta sker precis i den anda som riksdagen
              vill att saker och ting ska ske.
            </seg>
          </u>
          <note n="31d4200f">
            Överläggningen var härmed avslutad.
          </note>
          <note n="d8658241">
            Ajournering
          </note>
          <note n="33eb4603">
            Kammaren beslutade kl. 15.52 på förslag av tredje vice talmannen
            att ajournera förhandlingarna till kl. 18.00.
          </note>
          <u who="tobias_billstrom_601341" xml:id="i-3aaa0ce85e304aeb-0" n="af1e7971" prev="i-5416ddabff2b2fe7-0">
            <seg n="4e67f9f0">
              Återupptagna förhandlingar
            </seg>
          </u>
          <note n="9b4c6468">
            Förhandlingarna återupptogs kl. 18.00.
          </note>
          <note n="9691fb0a">
            8 § Svar på interpellation 2010/11:192 om barn som berörs av
            vräkning
          </note>
          <note type="speaker" n="fcf4b971">
            Anf. 64 Statsrådet STEFAN ATTEFALL (KD):
          </note>
          <u who="stefan_attefall_829ea5" xml:id="i-8f1f988ae0e4eb54-0" n="cec9ac0c">
            <seg n="f96e6289">
              Herr talman! Monica Green har frågat mig dels vad jag avser att
              göra för att fler bostäder ska byggas, dels vad jag i övrigt avser
              att göra på mitt ansvarsområde för att hindra att barn och vuxna
              vräks.
            </seg>
            <seg n="d4ce1d7b">
              Monica Greens verklighetsbeskrivning är korrekt när det gäller
              den knappt 3-procentiga ökningen av antalet vräkningar åren 20092010.
              Vad Monica Green däremot inte berättar, och som är värt att notera,
              är att antalet vräkningar har minskat med 38 procent sedan år
              2000 och med 21 procent sedan år 2005.
            </seg>
            <seg n="180456ad">
              För att inte förringa det intensiva och viktiga arbete som myndigheter
              och kommuner har bedrivit de senaste åren för att minska antalet
              vräkningar, bland annat inom ramen för regeringens hemlöshetsstrategi,
              är det viktigt att använda sig av detta längre perspektiv när
              man beskriver utvecklingen samt att därutöver, som även kronofogden
              gör när den nya statistiken beskrivs, poängtera att utvecklingen
              det senaste året trots allt är en utveckling som ser bättre ut
              än vad som kunde befaras i spåren av finanskrisen.
            </seg>
            <seg n="1ecd0dd4">
              Därmed inte sagt att det inte behövs ytterligare åtgärder för
              att förhindra vräkningar, särskilt sådana som berör barn. Varje
              barn som berörs av vräkning är ett barn för mycket. I maj 2010
              inrättades en arbetsgrupp, knuten till Socialdepartementet med
              Maria Larsson som ansvarig minister, med uppgift att analysera
              orsakerna till att barn fortfarande berörs av vräkning samt varför
              det finns så anmärkningsvärt stora variationer mellan kommunerna
              när det gäller antalet barn som berörs. Detta faktum tyder på
              att det finns möjligheter för kommunerna att välja effektiva arbetssätt
              och att det också ger resultat.
            </seg>
            <seg n="0a0fdf62">
              När det gäller bostadsbyggandet kan bygg- och bostadsföretagen
              äntligen, efter år av subventioner och snedvridningar, agera på
              en marknad med långsiktiga spelregler, vilket är en förutsättning
              för ett över tiden högt bostadsbyggande. I motsats till den skrämselpropaganda
              som representanter för oppositionen förde fram när bostadssubventionerna
              avvecklades kan man nu se att byggandet ordentligt tar fart. Boverkets
              prognoser tyder på att 28 000 bostäder kommer att börja byggas
              under år 2011 medan kommunerna själva tror på en ännu kraftigare
              utveckling.
            </seg>
            <seg n="eda59d9e">
              Trots dessa siffror behöver vi bygga mer i Sverige. Ett ökat
              bostadsbyggande är en prioriterad fråga för mig som bostadsminister.
              Jag har därför för avsikt att noga undersöka förutsättningarna
              för att ännu fler bostäder ska kunna byggas. I detta sammanhang
              är det dock viktigt att understryka att bostadsbyggandet inte
              har ett värde i sig utan att bostäder bör byggas där det finns
              behov och där bostadsbrist råder. Vi ska således bygga på rätt
              ställen i Sverige.
            </seg>
            <seg n="04e44255">
              Vi bör samtidigt komma ihåg att flera reformer nyligen har sjösatts
              som kommer att påverka bostadsbyggandet men som behöver tid för
              att få effekt, bland annat en ny lagstiftning för allmännyttan,
              reformerade hyressättningsregler och en ny plan- och bygglagstiftning
              från och med den 2 maj. Dessa reformer måste följas upp och utvärderas
              noga. Jag är dock övertygad om att de på sikt kommer att påverka
              både bostadsbyggandet och bostadsförsörjningen i positiv riktning.
            </seg>
          </u>
          <note type="speaker" n="b34f4212">
            Anf. 65 MONICA GREEN (S):
          </note>
          <u who="monica_green_fc276c" xml:id="i-d051fd4fd5733290-3" n="d763429a">
            <seg n="8f2f26f8">
              Herr talman! Jag vill tacka bostadsministern så mycket för svaret.
            </seg>
            <seg n="ec69d042">
              Att jag har skrivit denna interpellation beror på att Sverige
              slits isär. Det finns en stor grupp som har det relativt bra,
              som har fått det bra med tanke på att de fått skattesänkningar,
              ROT-avdrag och RUT-avdrag. De har fått mycket hjälp av den borgerliga
              regeringen.
            </seg>
            <seg n="baa7c335">
              Tyvärr ökar klyftorna. Det finns en liten grupp som den borgerliga
              regeringen har valt att lämna bakom sig, nämligen de fattigaste
              och mest utsatta i samhället. Sjuka och arbetslösa ska göras fattiga
              det ingår i den borgerliga regeringens politik för då blir man
              både frisk och hittar ett jobb.
            </seg>
            <seg n="b42e24e3">
              Vi socialdemokrater står för en annan politik. Vi har en jobblinje
              som går ut på att man inte ska behöva gå från hus och hem bara
              för att man förlorar arbetet eller blir sjuk. Vår jobblinje går
              också ut på utbildning.
            </seg>
            <seg n="d3351b95">
              Nu har vi en mycket hög arbetslöshet. Långtidsarbetslösheten
              har bitit sig fast, och ungdomsarbetslösheten är hög. Många unga
              har otrygga anställningar och kan därför inte skaffa sig en bostad.
              Också av ett annat skäl kan de inte skaffa sig en bostad: Det
              saknas bostäder.
            </seg>
            <seg n="277333f2">
              De här unga människorna tenderar att bo hemma allt längre och
              har inga möjligheter att ta sig ur sin situation. De får ingen
              ekonomisk trygghet och kan inte skaffa sig en bostad. Det är den
              ena gruppen som jag tycker att bostadsministern framöver borde
              tänka på. Den andra gruppen gäller dem som jag särskilt skriver
              om i min interpellation, nämligen de barn som drabbats av vräkning.
              Jag vet att Maria Larsson har ansvaret för den frågan, men det
              här kommer ändå in på Attefalls ansvarsområde eftersom han är
              bostadsminister.
            </seg>
            <seg n="6c86fdd6">
              Barn ska ju inte vräkas. Men barn vräks därför att deras föräldrar
              befinner sig i en utsatt situation på grund av att ni har försvårat
              det för dem. De här föräldrarna har inget arbete och har fått
              en sämre ersättning, eller också är de sjuka och har av det skälet
              fått en sämre ersättning. Många lever i ett så kallat utanförskap.
              Utanförskapet har ökat med 70 000 personer under er tid vid regeringsmakten.
            </seg>
            <seg n="2ba3627e">
              Det här är ingen bra utveckling. Man kan skylla på sossarna det
              brukar ni göra eller på den internationella finanskrisen. I alla
              fall är det ni, oavsett vems fel det är, som just nu styr. Det
              är ni som borde ta initiativ till att fler bostäder byggs.
            </seg>
            <seg n="a451fd1e">
              I dag har vi i finansutskottet haft en utfrågning med bland annat
              Anders Borg. På frågan om han tänker vara med och stimulera fram
              fler bostäder svarade han: Nej, för det kan trissa upp inflationen.
              Anders Borg gav också exempel på att risken för en ekonomisk krasch
              framöver är stor i länder där det byggs väldigt mycket. Alltså
              var svaret från Borg ett nej.
            </seg>
            <seg n="3e278b48">
              Attefall säger att fler bostäder nu byggs. Det är väl vackert
              så, men det gäller mest småhus och villor. Vad som behöver byggas
              är ungdomsbostäder eller kanske rättare sagt bostäder som unga
              människor har råd att bo i. Det behöver byggas fler bostäder både
              för beskrivna barnfamiljer så att de har råd att bo och för de
              unga som ska skaffa sig sin första lägenhet.
            </seg>
            <seg n="2c9a5523">
              Tyvärr har Attefall bara lämnat detta till marknaden. Han säger:
              Ger vi bara rätt spelregler kommer marknaden att bygga. Jag tror
              inte på den politiken. Både ute i kommunerna runt om i landet
              och i storstäderna visar det sig i praktiken att vi har en stor
              bostadsbrist. Så här kan vi inte ha det, Attefall! Det måste finnas
              en möjlighet för unga människor att flytta hemifrån, och vi måste
              få ett slut på att barn vräks.
            </seg>
          </u>
          <note type="speaker" n="15ada91c">
            Anf. 66 KATARINA KÖHLER (S):
          </note>
          <u who="katarina_kohler_34bfc7" xml:id="i-fc8cffeadc9d823c-0" n="022ef599">
            <seg n="0309ffd9">
              Herr talman! Lite grann vill jag haka på det Monica Green sagt
              i sitt inlägg och det bostadsministern sagt om att fler bostäder
              ska byggas där det behövs.
            </seg>
            <seg n="3d588626">
              Jag tycker att bostadsbyggandet är en fråga för oss i politiken.
              Vi ska ha ansvaret för den frågan. Det är inte bra att vi avpolitiserar
              bostadsfrågorna så som skett under de senaste åren.
            </seg>
            <seg n="00451c65">
              Vi talar om att bygga där det behövs. I dag finns det många områden
              i landet där det verkligen behöver byggas bostäder. Det gäller
              inte bara storstäderna utan stora delar av landet.
            </seg>
            <seg n="dca74100">
              Jag bor i övre Norrland, i en region där kommuner har svårt att
              få fram arbetskraft därför att det inte finns bostäder.
            </seg>
            <seg n="2da1427a">
              Låt oss se på de gamla gruvområdena som expanderar: Kiruna, Gällivare,
              Pajala, Svappavaara, Luleå. Jag kan räkna upp en mängd städer
              där det naturligtvis finns alldeles för få bostäder och för få
              hyresrätter för att få i gång arbetsmarknaden och omflyttningen
              av människor. Vi vill att människor ska flytta dit det finns jobb,
              men om det inte finns bostäder kan de inte flytta.
            </seg>
            <seg n="b74bb520">
              Det är en viktig fråga som Monica Green tar upp. Frågan blir
              viktig om den kopplas till barnfattigdom, människors svårigheter
              och att barn blir lidande. Regeringen måste ta ett större ansvar
              i frågorna.
            </seg>
          </u>
          <note type="speaker" n="3dc6376b">
            Anf. 67 Statsrådet STEFAN ATTEFALL (KD):
          </note>
          <u who="stefan_attefall_829ea5" xml:id="i-8f1f988ae0e4eb54-1" n="cec9ac0c">
            <seg n="c302341e">
              Herr talman! Jag bortser från valrörelseretoriken från Monica
              Greens sida. Den är tramsig med påståenden om att vi är illvilliga.
              Låt oss i stället diskutera ett seriöst problem, det vill säga
              vräkningar. Vi kan konstatera att vi har haft en utveckling med
              alliansregeringen där det har blivit färre vräkningar och antalet
              berörda barn har minskat. Detta har skett trots en finanskris
              med den arbetslöshet som alltid kommer vid den typen av kriser.
            </seg>
            <seg n="58f90d34">
              Vi har under Maria Larssons ledning jobbat intensivt med en hemlöshetsstrategi
              och mot vräkningar. Det är ett pågående arbete som måste intensifieras.
              Det är ett viktigt arbete. Jag påstår att vi är aktiva på området
              och redan har nått en del resultat, men vi har självklart mycket
              kvar att göra.
            </seg>
            <seg n="6bb53429">
              Investeringar i bostadssektorn är en fråga om långsiktiga investeringar.
              Man har sedan 1993 i Sverige byggt hälften så många bostäder som
              våra nordiska grannländer. De har inte haft subventioner på det
              sätt som man i Sverige har prövat på under ett antal år. Vi kan
              inte se något statistiskt samband så att de subventioner som Socialdemokraterna
              införde ökade bostadsbyggandet jämfört med andra länder. Byggandet
              följde samma konjunkturförlopp.
            </seg>
            <seg n="7324fbc4">
              Tvärtom finns det mycket som tyder på att den socialdemokratiska
              subventionspolitiken snarare snedvred konkurrensen, skapade en
              kortsiktig planeringshorisont och inte skapade de goda förutsättningarna
              för långsiktigt rimligt bostadsbyggande.
            </seg>
            <seg n="bd25e321">
              Mitt arbete handlar inte om att vara passiv tvärtom. Jag jobbar
              oerhört mycket för att skapa en bra plan- och bygglagstiftning,
              en bra hantering av plan- och bygglagsärenden, att ta fram mark
              och försöka korta tidsprocesser i hanteringen. Det handlar om
              regelverken. De både fördyrar och försenar. Tid är pengar i byggbranschen.
              Det handlar om konkurrensen på byggmarknaden. Det handlar om att
              jobba för att stärka hyresrättens ställning. Ett utredningsarbete
              ska dras i gång, och vi håller på med andra åtgärder. Det handlar
              också om kommunernas roll i sammanhanget. Det här handlar självklart
              också om att påverka kommunernas agerande och se till att vi behandlar
              kraven på byggandet på ett likvärdigt sätt så att det blir låga
              kostnader. Vi måste jobba aktivt för att skapa riktiga och viktiga
              regelverk för långsiktighet på byggmarknaden. Det är det som leder
              till resultat.
            </seg>
            <seg n="92d65d6d">
              Låt mig också ge besked om hur bostadsbyggandet ser ut just nu.
              Under 2010 påbörjades byggandet av 24 900 lägenheter. 7 850 av
              dem var i småhus. 17 000 var i flerfamiljshus, och 48 procent
              av dem var hyresrätter. Påstå inte att det mest byggs villor.
              De flesta är flerbostadshus, och ungefär hälften av dem är hyresrätter.
              Det är för låg nivå, men det är inte så att det byggs bara en
              enda form av bostad. Samtidigt vet vi också att hyresrättens ställning
              behöver stärkas, inte minst ser vi att hyresrätten i långa loppet
              tar stryk gentemot bostadsrätten i fråga om val av investeringar.
            </seg>
            <seg n="6a155053">
              Arbetet mot vräkningar pågår. Vi har kommit en bit på vägen.
              Vi har kommit längre än vad den förra socialdemokratiska regeringen
              gjorde, men vi har självklart mer att göra. Nu ökar bostadsbyggandet.
              Min utmaning är att se till att kurvan som går rakt uppåt fortsätter
              uppåt och ligger kvar på en hög nivå under en följd av år. Det
              är bara så vi kan lösa problemen med bostadsbristen.
            </seg>
          </u>
          <note type="speaker" n="ee8bb8c5">
            Anf. 68 MONICA GREEN (S):
          </note>
          <u who="monica_green_fc276c" xml:id="i-d051fd4fd5733290-4" n="d763429a">
            <seg n="7a9ef66b">
              Herr talman! Det är klart att bostadsministern kan kalla det
              för trams att de sjuka har fått det svårare, att de arbetslösa
              får sämre möjligheter, att de låses in i fas 3-åtgärder där de
              måste jobba gratis utan att de kan komma ur situationen. Det är
              klart att bostadsministern kan kalla det trams. För många människor
              är det verklighet i dag. Det är människor som i dag är utsatta
              för större fattigdom än vad de har upplevt tidigare eftersom de
              får lägre ersättningar. De sorteras ut ur den så kallade rehabiliteringskedjan
              från Försäkringskassan en utsorteringskedja eftersom den inte
              innehåller någon rehabilitering.
            </seg>
            <seg n="d7951329">
              Detta innebär i praktiken att fler människor får det tuffare
              att betala sin hyra, får det svårare att skaffa en större lägenhet
              eller över huvud taget skaffa en lägenhet. Eftersom regeringen
              har valt att satsa på att medelklassen får det bättre och bättre
              och väljer att lämna de mest utsatta bakom sig blir konsekvensen
              sådan.
            </seg>
            <seg n="3458977e">
              Nu säger Attefall att han gör allt i sin makt för att det ändå
              ska byggas mer. Det hjälper tydligen inte. Det byggs alldeles
              för lite. Det är bostadsbrist. Det är för dyrt för ungdomar att
              flytta hemifrån. Där det byggs är det alldeles för dyrt.
            </seg>
            <seg n="1dc521db">
              Attefall säger att byggandet är en kommunal angelägenhet. Till
              viss del håller jag med om det. Jag har väckt en motion hemma
              i Skövde om att öka bostadsbyggandet så att unga människor kan
              bo utan för dyr hyra. Ofta blir argumentet att det inte går att
              förbilliga bostadsbyggandet. Det är dyrt av det och det skälet.
              Det vore bra om vi kunde hjälpas åt att övertyga dem som ska bygga
              att bygga där det råder bostadsbrist och att det blir fråga om
              billigare bostäder. Jag välkomnar varmt om Attefall lyckas.
            </seg>
            <seg n="fc368365">
              Rädda Barnen har skrivit en rapport om fattiga och utsatta barn
              som vräks och om barnfattigdomen i Sverige. Rapporten visar att
              i slutet av 2008 levde 11,5 procent av barnen i Sverige i fattigdom,
              det vill säga 220 000 barn. De skriver i rapporten att det är
              de mest utsatta barnen som ibland också saknar bostad. De barn
              vars föräldrar har det så svårt blir utsatta för vräkning.
            </seg>
            <seg n="14e8d81c">
              Precis som Stefan Attefall säger är varje barn som vräks ett
              stort misslyckande. I så fall har den borgerliga politiken misslyckats
              eftersom barn vräks i dag och de inte tas om hand på ett bra sätt.
            </seg>
            <seg n="7c27fce0">
              Om jag vore bostadsminister i en borgerlig regering skulle jag
              inte vara nöjd. Jag skulle försöka övertyga Anders Borg om att
              det behövs ytterligare stimulanser till att bygga och sätta fart
              på bostadsbyggandet. Jag skulle försöka se till att barn och unga
              kan bo i en bra bostad. Det önskar jag att Stefan Attefall också
              gjorde.
            </seg>
          </u>
          <note type="speaker" n="84993122">
            Anf. 69 KATARINA KÖHLER (S):
          </note>
          <u who="katarina_kohler_34bfc7" xml:id="i-fc8cffeadc9d823c-1" n="022ef599">
            <seg n="3b81fce2">
              Herr talman! Jag vill verkligen betona att det inte känns bra
              när bostadsministern får det att låta som att andelen vräkta barn
              har blivit färre. Det är jättebra men barn blir vräkta. I vårt
              land borde inte barn bli vräkta. Det känns fortfarande långt ifrån
              bra.
            </seg>
            <seg n="d4bdef1a">
              Jag blev glad när bostadsministern sade att hyresrättens ställning
              måste stärkas och att bostadsministern vill jobba för detta. Tyvärr
              verkar inte hela regeringen tycka som bostadsministern. Jag hoppas
              att ministern lyckas övertyga resten av regeringen om att det
              är en bra väg att gå. Andelen hyresrätter krymper i dag. Behovet
              ökar alltmer, inte bara i storstäderna utan även ute i landet.
              Det här måste vi vara med och ta ansvar för.
            </seg>
          </u>
          <note type="speaker" n="e70a7393">
            Anf. 70 Statsrådet STEFAN ATTEFALL (KD):
          </note>
          <u who="stefan_attefall_829ea5" xml:id="i-8f1f988ae0e4eb54-2" n="cec9ac0c">
            <seg n="eb144765">
              Herr talman! Jag kan säga till Katarina Köhler att antalet hyresrätter
              inte minskar. Däremot kan man önska att det skulle kunna byggas
              fler det är helt riktigt.
            </seg>
            <seg n="7ea15ede">
              Jag tror också att det är riktigt, som Katarina Köhler påpekade
              i sitt förra inlägg, att vi har stora utmaningar lokalt. Vi har
              det i Helsingforssregionen men också i den typ av orter, exempelvis
              Pajala, där man har en framtidstro på grund av gruvnäringens expansion
              och behöver få fram nya bostäder. Det pågår också ett arbete i
              Regeringskansliet för att se hur man kan stötta den utvecklingen.
              Jag vet att länsstyrelsen också jobbar för att stötta exempelvis
              Pajala kommun i deras arbete.
            </seg>
            <seg n="3474d0d9">
              Det är ändå viktigt att konstatera några saker om antalet vräkta
              barn. Först och främst kan jag upprepa att antalet har minskat.
              Vi har haft en hemlöshetsstrategi, och i mars kommer en rapport
              till Maria Larsson som är ansvarig för de här frågorna om hur
              man ska gå vidare i det arbetet.
            </seg>
            <seg n="aa56fddc">
              Men notera också när det gäller antalet vräkta barn att man började
              mäta detta först 2008, alltså under alliansregeringen. Tidigare
              mätte man inte ens hur många barn som blev vräkta. Jag kan önska
              att den förra socialdemokratiska regeringen hade haft ett sådant
              engagemang att man ville mäta och följa upp det noggrant. 716
              barn vräktes högkonjunkturåret 2008. Sedan har vi haft en finanskris
              med allt vad det innebär, och i dag är det 632 barn. Det är 632
              för många, men det är färre än tidigare. Vi måste fortsätta det
              arbetet. Jag vill gärna understryka vikten av att vi hittar metoder
              för att minska risken för att ett enda barn blir vräkt.
            </seg>
            <seg n="681a4979">
              När det sedan gäller bostadsbyggandet generellt har vi ett omfattande
              arbete för att, just som jag sade, skapa tydliga, långsiktiga
              spelregler. Låt mig ge ett exempel eftersom Monica Green kommer
              från Skövde.
            </seg>
            <seg n="066f8881">
              Jag var med och invigde ett nytt hyreshusprojekt i Skövde med
              över 200 lägenheter. Tiden från beslutet i fullmäktige till dess
              att detaljplanen var fastställd av regeringen efter överklagande
              var ungefär ett år. Det innebar 5 miljoner i fördyrade kostnader
              för projektet.
            </seg>
            <seg n="66d251f2">
              Här ser vi problematiken: Ju längre tid handläggningen tar att
              få alla papper på plats, desto mer pengar kostar det. Å andra
              sidan har vi en rättssäkerhetsaspekt, att man verkligen ska kunna
              få sin sak prövad. Den här processen tog hyfsat lagom tid. Det
              finns tyvärr exempel på att det har tagit längre tid, och det
              finns exempel på att det har gått snabbare. Men det blev 5 miljoner
              i ökade kostnader, som självklart drabbar hyresgästerna. Ändå
              vet jag att just Skövdeprojektet hade relativt låga produktionskostnader
              jämfört med många andra.
            </seg>
            <seg n="b58cba4b">
              Det finns mer att lära av Skövdeexemplet, som jag själv var med
              och invigde.
            </seg>
            <seg n="dbc960de">
              Vi anklagas för att inte bry oss om människor som har små omständigheter,
              men kom ihåg: Det handlar om att satsa på att skapa jobb. Det
              är grunden för all fördelningspolitik. Förutsättningen för att
              människor ska kunna stå på egna ben och försörja sig och sina
              närmaste är att man har jobb. Här ligger också jobbskatteavdraget,
              den största procentuella sänkningen för dem med de lägsta inkomsterna.
              Exempelvis undersköterskan får en betydligt större procentuell
              skattesänkning än vad läkaren får. Vi har höjt flerbarnstilläggen.
              Vi kommer vid årsskiftet att höja bostadsbidragets barnandel,
              så att det blir rejäla tillskott för dem som har flera barn och
              exempelvis är ensamstående och beroende av bostadsbidraget.
            </seg>
            <seg n="0271cee2">
              Det görs en hel del insatser, och självklart måste mer göras
              för att vi ska se till att skapa bra förutsättningar för människor
              att efterfråga de bostäder som finns men också att allmänt sett
              klara sin försörjning.
            </seg>
            <seg n="7580b5cb">
              Steg för steg ska vi lägga långsiktigt goda spelregler för att
              få bostadsbyggandet, som nu ökar kraftigt, att fortsätta uppåt
              och ligga kvar på en hög nivå under en lång följd av år. Vi ska
              inte göra om misstaget som har skett efter 1993 då vi har byggt
              så lite jämfört med alla våra jämförbara länder.
            </seg>
          </u>
          <note type="speaker" n="9cf3780f">
            Anf. 71 MONICA GREEN (S):
          </note>
          <u who="monica_green_fc276c" xml:id="i-d051fd4fd5733290-5" n="d763429a">
            <seg n="978a35a8">
              Herr talman! Jag minns att Stefan Attefall nyligen var i Skövde
              och invigde ett projekt där. Det är bra att vi bygger och jag
              har drivit på det men det är inte tillräckligt bra. Det finns
              många unga människor, även i Skövde, som inte har råd att flytta
              hemifrån utan får bo kvar hemma hos sina föräldrar för att de
              inte kan skaffa bostad.
            </seg>
            <seg n="25592625">
              Marknadshyror löser inte problemet, och att ombilda från hyresrätter
              till bostadsrätter eller ägarlägenheter löser inte heller problemet.
              Det handlar om att bygga fler bostäder och bygga på ett sådant
              sätt att det är möjligt för unga att flytta hemifrån.
            </seg>
            <seg n="b576f466">
              Vi måste samarbeta för att få bort bostadsbristen, för det är
              bostadsbrist i väldigt många delar av landet. Stefan Attefall
              hänvisar till att det har varit ekonomisk kris och att byggandet
              gått ned men att det går upp igen nu. Visst är det så att det
              går upp igen efter att ha stått helt still, för det finns alltid
              en efterfrågan. Men det är inte tillräckligt bra.
            </seg>
            <seg n="535829dd">
              Jag skulle inte vara så nöjd som Stefan Attefall är om jag hade
              varit bostadsminister. Jag skulle ha gjort betydligt mer, bland
              annat försökt övertyga Anders Borg om att det behövs stimulanser
              för att öka bostadsbyggandet han säger ju i dag att det inte kommer
              att bli några stimulanser.
            </seg>
            <seg n="b9641d48">
              Jag vill återkomma till Rädda Barnen, som kräver en konkret handlingsplan
              med tydliga mål för att bekämpa och förebygga barnfattigdom: I
              den här handlingsplanen måste särskilt belysas de mest utsatta
              barnen, däribland barn som saknar bostad. Jag vill framföra det
              från Rädda Barnen.
            </seg>
            <seg n="19fc9ea1">
              Jag vill också uppmana Stefan Attefall att vara än mer aktiv
              i de här frågorna.
            </seg>
          </u>
          <note type="speaker" n="9208a331">
            Anf. 72 Statsrådet STEFAN ATTEFALL (KD):
          </note>
          <u who="stefan_attefall_829ea5" xml:id="i-54db98e38324c32e-0" n="cec9ac0c" next="i-b97bfa51bab4de0a-0">
            <seg n="b147d2fd">
              Herr talman! Jag tackar för uppmaningen. Jag lovar att jag ska
              vara aktiv i bostadsfrågorna. Jag uppmanar också Monica Green
              att gärna interpellera Maria Larsson just när det gäller mer specifikt
              hemlöshet, vräkningar och barnfattigdom, som är hennes ansvarsområden.
              Jag tror att Monica Green kan få goda svar på sina frågor i en
              sådan diskussion.
            </seg>
            <seg n="f5dac322">
              Det är viktigt att komma ihåg att systemfelet med bostadspolitiken
              i Sverige är, som jag nämnde tidigare, att vi har byggt så få
              lägenheter per invånare jämfört med andra länder. Ett annat mått
              på detta är att vi investerar i bostadssektorn i Sverige mindre
              än hälften av vad OECD-genomsnittet gör. Vi har alltså underinvesterat
              i bostadssektorn under en lång följd av år.
            </seg>
            <seg n="6199fe29">
              Då måste man fråga sig på djupet: Vad beror det här på? Vad är
              systemfelet i svensk bostadspolitik? Jag tror att ett problem
              har varit kortsiktighet och osäkerhet om spelreglerna. Självklart
              påverkas det här av makroekonomiska faktorer som ränteläge och
              liknande saker. Men jag tror också att det handlar om att de stimulanser
              som har präglat politiken tidigare, som Socialdemokraterna anförde
              och fortfarande verkar vara förälskade i, bidrog till problemet.
            </seg>
            <seg n="debbdd79">
              Låt mig bara ge ett exempel. I Socialdemokraternas budgetförslag
              inför valet hade de 500 miljoner kronor i subventioner för att
              bygga hyresbostäder. Om man följer de tidigare exempel som Socialdemokraterna
              har haft i regeringsställning skulle det räcka till 4 000 hyresrätter.
              I dag byggs det ungefär dubbelt så många hyresrätter. Vad skulle
              hända om vi i dag sade att vi ska anslå 500 miljoner, som Socialdemokraterna
              föreslog i budgetdebatten före jul? Jo, då skulle alla stanna
              av och vänta på att få bidraget. Vad skulle hända med de 8 000
              lägenheter som byggs i dag? Skulle de avvakta detta? Skulle pengarna
              räcka till dem? Då skapar man helt andra spelregler. Man skapar
              en osäkerhet om vad som gäller, och alla börjar lurpassa efter
              bidrag, olika subventioner och detaljregler som styr bidragen.
              Det är totalt fel slags politik.
            </seg>
            <seg n="62555bd2">
              I stället måste vi se till att minska regelkrångel, skapa goda
              förutsättningar för plan- och bygglag, för detaljplaner och för
              långsiktigt högre bostadsbyggande. På den vägen kommer jag att
              arbeta.
            </seg>
          </u>
          <note n="31d4200f">
            Överläggningen var härmed avslutad.
          </note>
          <note n="b0604175">
            9 § Hänvisning av ärenden till utskott
          </note>
          <note n="45295a10">
            Föredrogs och hänvisades
          </note>
          <note n="6c781832">
            den 22 april
          </note>
          <note n="b9305fa8">
            10 § Anmälan om inkommen faktapromemoria om förslag från Europeiska
            kommissionen
          </note>
          <note n="61ed9d90">
            Andre vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <u who="stefan_attefall_829ea5" xml:id="i-b97bfa51bab4de0a-0" n="cec9ac0c" prev="i-54db98e38324c32e-0">
            <seg n="52ddb70a">
              KOM(2011)8
            </seg>
            <seg n="348b33b5">
              Luciano Astudillo
            </seg>
          </u>
          <note n="f64209aa">
            11 § Förnyad bordläggning
          </note>
          <note n="9da0166f">
            Föredrogs och bordlades åter
          </note>
          <note n="4e83a3b3">
            12 § Bordläggning
          </note>
          <note n="4a9aa764">
            Anmäldes och bordlades
          </note>
          <note n="3132b85d">
            13 § Anmälan om interpellation
          </note>
          <note n="85d08e0a">
            Anmäldes att följande interpellation framställts
          </note>
          <note n="9cdc5cf2">
            den 28 februari
          </note>
          <note n="3277ecf7">
            Monica Green
          </note>
          <note n="b62672f8">
            Interpellationen redovisas i bilaga som fogats till riksdagens
            snabbprotokoll tisdagen den 8 mars.
          </note>
          <note n="f51f1e2b">
            14 § Anmälan om frågor för skriftliga svar
          </note>
          <note n="e7775e1b">
            Anmäldes att följande frågor för skriftliga svar framställts
          </note>
          <note n="9cdc5cf2">
            den 28 februari
          </note>
          <note n="963dc97e">
            Gustav Fridolin
          </note>
          <note n="2cf227d3">
            Gunvor G Ericson
          </note>
          <note n="0ac58ffb">
            Frågorna redovisas i bilaga som fogats till riksdagens snabbprotokoll
            tisdagen den 8 mars.
          </note>
          <note n="145684bf">
            15 § Anmälan om skriftliga svar på frågor
          </note>
          <note n="438fd73c">
            Anmäldes att skriftliga svar på följande frågor inkommit
          </note>
          <note n="6dd6960a">
            den 1 mars
          </note>
          <note n="34665ac0">
            Jens Holm
          </note>
          <note n="f8c6c85b">
            Marie Nordén
          </note>
          <note n="46bc8f44">
            Peter Hultqvist
          </note>
          <note n="6f9ea5d5">
            Carina Hägg
          </note>
          <note n="8f6ac055">
            Johan Löfstrand
          </note>
          <note n="da2ef65a">
            Svaren redovisas i bilaga som fogats till riksdagens snabbprotokoll
            tisdagen den 8 mars.
          </note>
          <note n="17804816">
            16 § Kammaren åtskildes kl. 18.28.
          </note>
          <note n="18610e8e">
            Förhandlingarna leddes
          </note>
          <note n="fe985f83">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
