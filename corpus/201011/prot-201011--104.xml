<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2010</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2010</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--104</head>
          <docDate when="2010-05-18">2010-05-18</docDate>
        </div>
      </front>
      <body>
        <div>
          <note n="6a9f7cc2">
            ﻿
          </note>
          <note n="1c3db0aa">
            Riksdagens protokoll
          </note>
          <note n="2be1de8b">
            2010/11:104
          </note>
          <note type="date" n="a19d6b47">
            Onsdagen den 18 maj
          </note>
          <note n="e1086a14">
            Kl. 09:00 - 16:15
          </note>
          <note n="5d582fa5">
            1 § Justering av protokoll
          </note>
          <note n="e3a8e9df">
            Justerades protokollet för den 12 maj.
          </note>
          <note n="3f0ac5e1">
            2 § Anmälan om fördröjda svar på interpellationer
          </note>
          <note n="f0b7588a">
            Till riksdagen hade inkommit följande skrivelser:
          </note>
          <note n="cc6f36ba">
            Interpellation 2010/11:354
          </note>
          <note n="2b220687">
            Interpellation 2010/11:354 Demokratiska värderingar i Försvarsmakten
          </note>
          <note n="cd45909b">
            Interpellationen kommer att besvaras tisdagen den 14 juni 2011.
          </note>
          <note n="9ee5e2b5">
            Skälet till dröjsmålet är att statsrådet vid de svarstillfällen
            som finns före den 14 juni 2011 genomför förberedelser inför resa,
            befinner sig på resa samt sammanträder i riksdagens EU-nämnd.
          </note>
          <note n="d95488d6">
            Nils Cederstierna
          </note>
          <note n="e2c2d193">
            Interpellation 2010/11:360
          </note>
          <note n="a4ac7684">
            Interpellation 2010/11:360 Kustbevakningens regionledning och
            ledningscentral i Karlskrona
          </note>
          <note n="cd45909b">
            Interpellationen kommer att besvaras tisdagen den 14 juni 2011.
          </note>
          <note n="9ee5e2b5">
            Skälet till dröjsmålet är att statsrådet vid de svarstillfällen
            som finns före den 14 juni 2011 genomför förberedelser inför resa,
            befinner sig på resa samt sammanträder i riksdagens EU-nämnd.
          </note>
          <note n="d95488d6">
            Nils Cederstierna
          </note>
          <note n="68ca09be">
            Interpellation 2010/11:364
          </note>
          <note n="5bbd8006">
            Interpellation 2010/11:364 Bevakning av Norrlandskusten
          </note>
          <note n="cd45909b">
            Interpellationen kommer att besvaras tisdagen den 14 juni 2011.
          </note>
          <note n="9ee5e2b5">
            Skälet till dröjsmålet är att statsrådet vid de svarstillfällen
            som finns före den 14 juni 2011 genomför förberedelser inför resa,
            befinner sig på resa samt sammanträder i riksdagens EU-nämnd.
          </note>
          <note n="d95488d6">
            Nils Cederstierna
          </note>
          <note n="6788c73d">
            Interpellation 2010/11:378
          </note>
          <note n="f13ebebd">
            Interpellation 2010/11:378 Regeringens skattesänkningar och miljön
          </note>
          <note n="cd45909b">
            Interpellationen kommer att besvaras tisdagen den 14 juni 2011.
          </note>
          <note n="b75c0540">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="4bff9a89">
            Rikard Jermsten
          </note>
          <note n="b22a84cd">
            3 § Anmälan om inkommen granskningsrapport från Riksrevisionen
          </note>
          <note n="d54f9868">
            Tredje vice talmannen anmälde att följande granskningsrapport
            inkommit från Riksrevisionen:
          </note>
          <note n="2660e038">
            4 § Anmälan om inkomna faktapromemorior om förslag från Europeiska
            kommissionen
          </note>
          <note n="55f432e5">
            Tredje vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note n="a3ccb2b9">
            KOM(2011)215
          </note>
          <note n="e955e726">
            KOM(2011)216
          </note>
          <note n="504e93e5">
            KOM(2011)72, KOM(2011)73, KOM(2011)74
          </note>
          <note n="f4c55b67">
            KOM(2011)71
          </note>
          <note n="41016010">
            5 § Hänvisning av ärende till utskott
          </note>
          <note n="32ce5c90">
            Föredrogs och hänvisades
          </note>
          <note n="89cd4ec7">
            6 § Förnyad bordläggning
          </note>
          <note n="f982e4bc">
            Föredrogs och bordlades åter
          </note>
          <note n="2e14d136">
            7 § Ändring i patentlagen nya medicinska användningsområden
          </note>
          <note n="259c218a">
            Föredrogs
          </note>
          <note n="f740ebaa">
            Tredje vice talmannen konstaterade att ingen talare var anmäld.
          </note>
          <note n="d5924dbc">
            8 § Ändrade regler om övertid och skyddskommitté m.m.
          </note>
          <note n="259c218a">
            Föredrogs
          </note>
          <note type="speaker" n="0bb5c2b2">
            Anf. 1 JOHAN ANDERSSON (S):
          </note>
          <u who="johan_andersson_126c48" xml:id="i-de6c08b6e79b89f1-0" n="347df17d">
            <seg n="85cc49ab">
              Fru talman! Vi har i dag att debattera arbetsmarknadsutskottets
              betänkande om ändrade regler om övertid och skyddskommitté.
            </seg>
            <seg n="f56d0a23">
              I det förslag som ligger på vårt bord i dag för debatt föreslås
              det ändringar i arbetstidslagen och arbetsmiljölagen. Man hänvisar
              till att det är en del i regeringens regelförenklingsarbete.
            </seg>
            <seg n="19b8c439">
              Man tar upp vissa saker i den här propositionen och i betänkandet.
              Man tar bort kravet på dispens från Arbetsmiljöverket för uttag
              av extra övertid per kalenderår och extra mertid per kalenderår.
              Kravet på dispens från Arbetsmiljöverket för begränsning av uttag
              av övertid per månad och per fyraveckorsperiod tas upp. Och kravet
              på dispens för nödfallsövertid hos Arbetsmiljöverket för längre
              tid än två dagar tas också bort. Kravet på att underrätta de fackliga
              organisationerna om nödfallsövertid på arbetsplatsen tas bort.
              Skyddsombud ges möjlighet att göra framställningar hos arbetsgivaren
              om det behövs för att säkerställa att arbetstidslagens krav när
              det gäller extra övertid, extra mertid och nödfallsövertid följs
              och att få det prövat av Arbetsmiljöverket.
            </seg>
            <seg n="7104e010">
              Jag vill börja med att yrka bifall till vår reservation, reservation
              1, och avslag på förslaget i betänkandet i de delar som rör reservationen.
            </seg>
            <seg n="876b9e05">
              Nu ska vi vara tydliga med att säga att de här lagförändringarna
              i första hand gäller företag som inte har tecknat kollektivavtal
              som reglerar övertidsuttaget. Väldigt många företag och arbetsplatser
              har tecknat kollektivavtal. Det ska vi också vara tydliga med
              att säga.
            </seg>
            <seg n="98c4ac4c">
              Jag tänkte uppehålla mig vid vår reservation och vår motion och
              de förändringar som det handlar om.
            </seg>
            <seg n="70775132">
              Vi kan börja med det slopade kravet på dispens för extra övertids-
              och mertidsuttag. Regeringen tror att efterlevnaden av lagens
              regler är dålig, det vill säga att arbetsgivare bryter mot lagen
              och tar ut mer övertid än vad som är tillåtet. Mot bakgrund av
              de förmodade lagbrotten och att de flesta ansökningar som prövas
              i sak beviljas av Arbetsmiljöverket menar regeringen att krav
              på dispens innebär onödig administration för de arbetsgivare som
              försöker följa lagens regler. Vi är inte jätteövertygade om att
              det är på det sättet.
            </seg>
            <seg n="8a44226b">
              I propositionen föreslås att kravet på dispens från Arbetsmiljöverket
              för uttag av extra övertid och extra mertid utöver de 200 timmar
              som redan är tillåtna enligt nuvarande lagstiftning tas bort.
              I stället ska det enligt lag vara tillåtet att ta ut extra övertid
              och extra mertid med högst 150 timmar per arbetstagare och kalenderår
              om det finns särskilda skäl för det.
            </seg>
            <seg n="98661303">
              Det är väl känt att övertidsarbete kan medföra hälsorisker. Med
              de föreslagna förändringarna kan det befaras att allmän övertid
              och extra övertid blandas samman. Jag ska erkänna att det inte
              är lätt ens för oss som är relativt insatta i de här frågorna
              att hålla isär de här begreppen. Än svårare är det då för såväl
              fackliga organisationer som arbetsgivare på arbetsplatsen. I praktiken
              innebär detta att det blir ett allmänt tak för övertidsuttag på
              350 timmar per kalenderår och arbetstagare. Det innebär alltså
              att övertidsuttaget kommer att öka det befarar i alla fall vi.
              Vår bedömning är därför att arbetstagarnas ohälsa riskerar att
              öka om förslaget genomförs.
            </seg>
            <seg n="d0beb741">
              Regeringen säger sig ofta värna den svenska kollektivavtalsmodellen.
              Det har vi haft mycket debatter om i den här kammaren, och vi
              kan väl konstatera att det finns en skiljelinje mellan partierna
              när det gäller den svenska kollektivavtalsmodellen. Vi kan inte
              se att de föreslagna förändringarna bidrar till att värna den
              svenska kollektivavtalsmodellen tvärtom. Eftersom de innebär ett
              gynnande av arbetsgivare som väljer att inte teckna kollektivavtal
              riskerar man i själva verket att försvåra möjligheten att teckna
              kollektivavtal och underminera den svenska modellen.
            </seg>
            <seg n="fc88614c">
              Hittills har Arbetsmiljöverket i sin hantering av dispensärenden
              begärt att arbetsgivaren visar att kollektivavtal inte har kunnat
              träffas genom ett förhandlingsprotokoll som biläggs ansökan. Om
              regeringens förslag till ändring genomförs kommer arbetsgivaren
              inte ens att behöva försöka teckna kollektivavtal. Då kan man
              fundera på: Var har vi den svenska kollektivavtalsmodellen? Det
              kanske Katarina Brännström återkommer till i sitt anförande. Jag
              tycker att man kanske skulle fokusera lite mer på den svenska
              modellen.
            </seg>
            <seg n="a0f7a14f">
              Om regeringens förslag till ändringar genomförs kommer arbetsgivaren
              alltså inte ens att behöva försöka teckna kollektivavtal. Då hamnar
              vi i en annan situation. Eftersom lagstiftningen har en normerande
              verkan för de kollektivavtal som träffas håller vi det för troligt
              att arbetsgivarens vilja minskar när det gäller regleringar kring
              detta.
            </seg>
            <seg n="cec4348b">
              Jag tänkte också uppehålla mig lite grann vid nödfallsövertid.
              Regeringen föreslår att kravet på att söka tillstånd hos Arbetsmiljöverket
              för nödfallsövertid som ska tas ut för längre tid än två dygn
              tas bort. Man hänvisar återigen till regelförenklingar när det
              gäller det fallet.
            </seg>
            <seg n="a2cd52da">
              I likhet med det vi tidigare har sett finns det en uppenbar risk
              om man tar bort dispensen när det gäller övertid och mertid. Det
              finns risk att man blandar ihop det här så att vi hamnar i en
              situation där det i praktiken handlar om 350 timmar per år och
              anställd i övertidsuttag.
            </seg>
            <seg n="ca3161c3">
              Jag tänkte så gå över till möjligheten för skyddsombud att ingripa.
              Det är bra; jag vill gärna ge en eloge till regeringen för att
              man stärker skyddsombudens ställning.
            </seg>
            <seg n="008bf760">
              Det är dock ett problem att det framför allt på mindre arbetsplatser
              utan kollektivavtal saknas lokala skyddsombud. Ansvaret för att
              kontrollera lagens efterlevnad hamnar då i stället på de regionala
              skyddsombuden som rimligen inte kan känna till all förekomst av
              extra övertids- och mertidsuttag på ett stort antal företag inom
              sitt område och därför har relativt små möjligheter att ingripa
              direkt.
            </seg>
            <seg n="15f4ab95">
              Sammanfattningsvis vill vi socialdemokrater med stöd av Vänsterpartiet
              betona vikten av den svenska modellen med kollektivavtal som huvudinstrument
              för reglering av villkoren på arbetsmarknaden och att de verkligen
              värnas. Regelsystemet, som bidrar till att i allt större omfattning
              gynna de företag som inte omfattas av kollektivavtal, riskerar
              att undergräva en väl fungerande modell för förhandlingar, samverkan
              och en stabil arbetsmarknad med kända och givna spelregler.
            </seg>
            <seg n="7b85d8f0">
              Som jag också sade inledningsvis motverkar regeringens förslag
              detta, vilket leder till oacceptabla konsekvenser för en väl fungerande
              arbetsmarknad och riskerar även att medföra arbetsmiljömässiga
              försämringar.
            </seg>
            <seg n="04a01964">
              Jag skulle kunna stå ett tag till och debattera, men vi återkommer
              väl i replikerna kring detta. Jag yrkar bifall till reservation
              1 och avslag på förslaget i betänkandet AU8.
            </seg>
          </u>
          <note type="speaker" n="29821574">
            Anf. 2 JOSEFIN BRINK (V):
          </note>
          <u who="josefin_brink_149089" xml:id="i-40d4cc931fbb7707-0" n="8f31d8fd">
            <seg n="0d3cbaeb">
              Fru talman! Den svenska arbetsmarknaden blir allt mer tudelad.
              De som har fast jobb på heltid arbetar allt mer. Förra året jobbade
              svenskarna över 4,6 miljoner övertidstimmar varje vecka. Det är
              en fördubbling jämfört med för tio år sedan. Samtidigt är allt
              fler hänvisade till tillfälliga jobb på deltid, och rekordmånga
              människor fastnar i långtidsarbetslöshet.
            </seg>
            <seg n="d9b85e4f">
              Den här utvecklingen är en tydlig avspegling av ett stort och
              växande strukturellt problem på arbetsmarknaden: Allt färre pressas
              allt hårdare på sina jobb samtidigt som en växande grupp ställs
              helt vid sidan av.
            </seg>
            <seg n="731dbaed">
              Att minska övertidsarbetet borde vara en självklar prioritering
              för att bryta den här utvecklingen. Det är väl känt att övertidsarbete
              också ökar risken för olyckor på arbetsplatserna, eftersom trötta
              människor gör fler misstag.
            </seg>
            <seg n="92d5c684">
              Långa arbetspass ökar också risken för att drabbas av hjärt-
              och kärlsjukdomar och annan stressrelaterad ohälsa. Stress är
              ett stort och växande problem. Stress har de senaste åren gått
              om kroppslig värk som största orsak till ohälsa relaterad till
              jobbet.
            </seg>
            <seg n="82c66edc">
              Minskat övertidsarbete skulle också rimligen bereda fler människor
              plats i arbetslivet. Enligt Statistiska centralbyrån motsvarar
              förra årets sammanlagda övertidsarbete 115 000 heltidsjobb. Både
              för de enskildas hälsa och för samhällsekonomin vore det ju betydligt
              bättre om dessa arbetstimmar fördelades mer jämnt på befolkningen.
            </seg>
            <seg n="cbb945b9">
              Men alliansregeringen har inga ambitioner att minska övertidsarbetet.
              I stället vill regeringen underlätta för övertidsarbete genom
              att slopa kravet på dispens för att ta ut mer än de 200 timmars
              övertid eller mertid som i dag är taket i lagen.
            </seg>
            <seg n="b0909331">
              Förslaget är enligt propositionen en del i regeringens regelförenklingsarbete
              och sägs skola främja fler arbetstillfällen. Det är en motivering
              som känns ganska långsökt eftersom det handlar om just övertidsarbete.
              Är det någonting som ökat övertidsarbete leder till så är det
              färre och inte fler arbetstillfällen.
            </seg>
            <seg n="c1b06680">
              Nu skriver regeringen visserligen i propositionen att avsikten
              med förslaget inte är att öka övertidsuttaget. Det är ju bra,
              men det är knappast någon garanti för att det inte är precis det
              som kommer att bli effekten.
            </seg>
            <seg n="28b62d22">
              Både LO och TCO varnar till exempel i sina remissvar för att
              dessa förändringar kan leda till en sammanblandning av allmän
              och extra övertid så att övertidstaket i praktiken höjs från dagens
              200 timmar till 350 timmar per år. Detsamma gäller för det som
              kallas för mertid för deltidsanställda.
            </seg>
            <seg n="969a91d5">
              Den risken är särskilt stor, eftersom lagens bestämmelser i första
              hand riktar sig till arbetsplatser utan kollektivavtal där det
              ofta saknas fackliga representanter och skyddsombud som kan ta
              till vara de anställdas intressen.
            </seg>
            <seg n="a210419f">
              Att de regionala skyddsombuden ges möjlighet att övervaka att
              övertidsreglerna inte överträds är i och för sig bra, men i praktiken
              har de väldigt små möjligheter att hålla koll på alla arbetsplatser
              i sitt område. Är det någon yrkesgrupp som har blivit enormt hårt
              belastad de senaste åren är det just de regionala skyddsombuden.
              De hinner knappt med de uppgifter de har i dag, och de har väldigt
              många arbetsplatser att hålla koll på. Det är helt enkelt inte
              rimligt att vältra över tillsynen över arbetstidslagen på de regionala
              skyddsombuden. Det är en uppgift som Arbetsmiljöverket måste kunna
              sköta.
            </seg>
            <seg n="fe822453">
              Fru talman! Att värna den svenska kollektivavtalsmodellen har
              blivit ett mantra som ofta upprepas av de borgerliga partierna.
              Detta mantra står i ganska bjärt kontrast till den politik regeringen
              konsekvent har fört sedan 2006. Snart sagt varje förändring som
              vi har debatterat i den här kammaren på arbetsmarknadens område
              har bidragit till att underminera den fackliga organisationsgraden
              och försvaga kollektivavtalsmodellen.
            </seg>
            <seg n="1c1d9035">
              Det aktuella lagförslaget är inget undantag. När kravet på dispens
              för extra övertid och mertid slopas slopar man också ett incitament
              för företag att teckna kollektivavtal för sina anställda. Det
              blir i praktiken en fördel att inte ha kollektivavtal. Och eftersom
              de villkor för övertid som finns i de befintliga kollektivavtalen
              utgår från dagens lagstiftning i arbetstidslagen kommer givetvis
              arbetsgivarna att vilja omförhandla dem när lagen nu ändras.
            </seg>
            <seg n="b65207f9">
              Regeringens förslag undergräver alltså kollektivavtalsmodellen
              genom att gynna företag som inte tecknar avtal, och man riskerar
              att ge arbetsgivarna ett vapen att pressa fram försämrade övertidsregler
              i befintliga kollektivavtal.
            </seg>
            <seg n="c50fee8a">
              Det finns många förlorare på en sådan utveckling. Det gäller
              naturligtvis de anställda som redan i dag pressas till det yttersta
              med rekordmånga övertidstimmar. Det gäller även de arbetslösa
              och deltidsanställda som inte bereds plats i arbetslivet. I förlängningen
              handlar det om hela samhällsekonomin som får bära kostnaderna
              för ökad ohälsa, fortsatt hög arbetslöshet och undersysselsättning.
            </seg>
            <seg n="a59c2962">
              Den stora utmaningen för framtiden är hur fler människor ska
              kunna försörja sig på sitt arbete utan att slita ut sig i förtid
              och ha tid och ork att leva under tiden. Tillsammans med minskat
              övertidsuttag är en jämnare fördelning av arbetstiden genom förkortad
              normalarbetstid en av de reformer som skulle kunna bidra till
              det. Jag kan bara beklaga att riksdagsmajoriteten så kategoriskt
              avfärdar tanken på att ens utreda förutsättningarna för en sådan
              reform. Vi kommer säkert att få tillfälle att debattera det här
              framöver, för jag är övertygad om att detta kommer att växa fram
              som ett allt större och mer akut problem.
            </seg>
            <seg n="3228d948">
              I dagens debatt nöjer jag mig dock med att yrka avslag på regeringens
              försämringar av arbetstidslagen och bifall till reservation 1.
            </seg>
          </u>
          <note type="speaker" n="8c121bcd">
            Anf. 3 KATARINA BRÄNNSTRÖM (M):
          </note>
          <u who="katarina_brannstrom_725f96" xml:id="i-47743213f052b495-0" n="5fbb8f7e" next="i-94e80762e96c5a72-0">
            <seg n="ea9a2952">
              Fru talman! Regelverken och lagarna kring arbetslivet är omfattande.
              I de flesta fall är reglerna befogade, men väldigt ofta är de
              så krångliga att kunskapen ute i arbetslivet inte är särskilt
              fulländad. En arbetsgivare måste ha stor kunskap om många olika
              lagar med varierande innehåll. Även för en enskild arbetstagare
              kan det vara svårt att hålla sig uppdaterad.
            </seg>
            <seg n="349aa388">
              Regelförenkling är en av regeringens insatser för att främja
              fler arbetstillfällen och för att få växande företag. Administrativa
              bördor för företagen ska tas bort i de fall det går, och de ska
              minskas på det sätt som är möjligt. Även regler som inte tillämpas,
              eller som man har fog för att tro att de inte tillämpas, bör tas
              bort.
            </seg>
          </u>
          <note n="30a91543">
            Propositionen som behandlas i betänkande 2010/11:AU8 innehåller
            förslag om vissa ändringar i arbetstidslagen och arbetsmiljölagen
            just av regelförenklingsskäl. Det handlar bland annat om att ta
            bort kravet om att begära dispens från Arbetsmiljöverket vid vissa
            övertidsuttag. Men även diskrimineringslagen och offentlighets-
            och sekretesslagen ändras i vissa delar.
          </note>
          <u who="katarina_brannstrom_725f96" xml:id="i-94e80762e96c5a72-0" n="5fbb8f7e" prev="i-47743213f052b495-0">
            <seg n="a107224f">
              De administrativa kostnaderna för företagen har minskats och
              regelbördan har lättats under förra mandatperioden. Med det här
              lagförslaget blir det lättare att hantera olika slags övertid.
            </seg>
            <seg n="9e2cc3f8">
              Jag tänker uppehålla mig vid de punkter i förslaget där vi är
              skiljaktiga.
            </seg>
            <seg n="1a13bc42">
              Det handlar då om kravet som hittills har gällt, att arbetsgivare
              måste begära dispens från Arbetsmiljöverket vid ökade uttag av
              övertid. Arbetsmiljöverket har när det gäller den så kallade allmänna
              övertiden om högst 48 timmar under en tid av fyra veckor eller
              50 timmar under en kalendermånad redovisat till regeringen att
              ansökningar om mer övertid per månad är ytterst sällsynta.
            </seg>
            <seg n="c3da00d1">
              I likhet med Arbetsmiljöverket bedömer vi att detta dispensförfarande
              kan tas bort.
            </seg>
            <seg n="a6704021">
              I stället kommer det att framgå av arbetstidslagen att utöver
              allmän övertid och allmän mertid får extra övertid och extra mertid
              tas ut med högst 150 timmar per arbetstagare och kalenderår, om
              det finns särskilda skäl och det inte har varit möjligt att lösa
              på något annat rimligt sätt. Det ska inte heller längre vara nödvändigt
              att söka tillstånd hos Arbetsmiljöverket om nödfallsövertid ska
              tas ut för längre tid än två dygn.
            </seg>
            <seg n="7ae5ad3e">
              Skyddsombuden ges möjlighet att göra en framställning till arbetsgivaren
              om det behövs, för att säkerställa att arbetstidslagens krav gäller
              samt att få detta prövat av Arbetsmiljöverket. Förändringarna
              kan betraktas som en modernare tillämpning av regler som styr
              villkoren på en arbetsplats.
            </seg>
            <seg n="333c4fc2">
              Fru talman! Utgångspunkten är att riksdagen inte ska lagstifta
              mer än nödvändigt om sådant som bättre kan lösas i förhandlingar
              mellan parterna. Det ger en flexibilitet och anpassning till olika
              branscher som gagnar alla. I de fall kollektivavtal inte finns
              måste dock en lagstiftning finnas som styr såväl arbetstid som
              övertid.
            </seg>
            <seg n="5ff9e916">
              Kontrollen av att övertidsuttagen inte missbrukas är också viktig.
              Arbetsmiljöverket kommer ju inte längre att pröva om tillstånd
              ska ges i varje enskilt fall. Redan i dag finns regeln att skyddsombuden
              har möjlighet att göra en framställan enligt arbetsmiljölagen
              om att åtgärder ska vidtas för en god arbetsmiljö. Denna möjlighet
              vidgar vi nu för skyddsombuden genom en ny bestämmelse i arbetstidslagen.
            </seg>
            <seg n="9e567411">
              Arbetsmiljöverket utövar även fortsättningsvis tillsyn över att
              arbetstidslagen följs. De har också föreslagit att sanktionssystemet
              görs om. Detta ses nu över av en särskild utredning som heter
              Utredning om effektivare sanktioner på arbetsmiljö- och arbetstidsområdet,
              som vi får avvakta resultatet av i denna kammare.
            </seg>
            <seg n="e05c8cac">
              Socialdemokraterna och Vänsterpartiet yrkar i sina motioner och
              i sin reservation avslag på de förändringar i arbetstidslagen
              som föreslås. Partierna menar att det befaras att olika övertider
              kan blandas samman och att det totala övertidsuttaget ökar.
            </seg>
            <seg n="cda43e67">
              Fru talman! Utskottets utgångspunkt är att det är angeläget att
              det inte ska bli någon ökad övertid. Vi tror på den svenska modellen,
              där arbetsmarknadens parter har ansvar för de villkor som gäller
              på arbetsmarknaden. De har en viktig roll att genom avtal anpassa
              och komplettera lagar där så krävs.
            </seg>
            <seg n="493fcb4f">
              Socialdemokraterna och Vänsterpartiet menar att viljan att ingå
              kollektivavtal kan minska om den föreslagna övervakningsrätten
              införs för skyddsombud. Vi tror inte att detta kommer att påverka.
              Tvärtom lämpar sig arbetstidsfrågor i allmänhet väl för kollektivavtal
              med villkor som är anpassade just för den specifika verksamheten.
            </seg>
            <seg n="b95f106c">
              När det gäller de aktuella förändringarna i arbetstidslagen är
              dessa i stor utsträckning föreslagna av just Arbetsmiljöverket,
              vilket är välkommet och motiverat av regelförenklingsskäl. Övertidsarbete
              i alltför stor omfattning kan ju öka risken för ohälsa och för
              misstag som leder till olyckor. Tillsynsinsatser, sanktioner och
              ökade befogenheter för skyddsombud att ingripa kan motverka sådana
              tendenser. Arbetsmiljöverket har dock framhållit att avgörande
              forskning saknas om sambandet mellan större övertidsuttag och
              säkerhet och hälsa.
            </seg>
            <seg n="f6d87d0b">
              Jag vill också här betona arbetsgivarens skyldighet att föra
              anteckningar om jourtid, övertid och mertid. Även en facklig organisation
              som företräder arbetstagare på arbetsplatsen har rätt att ta del
              av dessa anteckningar, en rätt som också den enskilda arbetstagaren
              har.
            </seg>
            <seg n="4a533ea1">
              Fru talman! Med det här förslaget frigörs resurser inom Arbetsmiljöverket
              som i stället kan ägnas åt andra angelägna frågor på arbetsmiljöområdet.
              På så sätt kan man säga att regelförenklingsarbetet även omfattar
              Arbetsmiljöverket.
            </seg>
            <seg n="efe57b6a">
              Det är inte heller sant som sägs i reservationen av socialdemokrater
              och vänsterpartister att regeringen har gjort bedömningen att
              arbetsgivare bryter mot lagen och tar ut mer övertid än vad som
              är tillåtet och att detta skulle vara orsaken till den här förändringen.
            </seg>
            <seg n="1778796d">
              Samtidigt är det så att riksdag och regering måste utgå från
              verkligheten. Lagar och regler ska utformas och anpassas till
              en ny tid och även vara enkla att efterleva och kontrollera. Det
              kommer inte in särskilt många ansökningar om dispens men för företag
              och arbetsgivare som inte har kollektivavtal är en ändrad och
              modern lagstiftning viktig.
            </seg>
            <seg n="11ac8655">
              Det är viktigt att övertidsarbete hålls inom de regler som överenskommits
              för att skapa en tillfredsställande arbetsmiljö på varje arbetsplats.
              Det är positivt att skyddsombudens ställning stärks med de föreslagna
              förändringarna och att arbetsgivare följer de lagar och regler
              som finns.
            </seg>
            <seg n="4bc83fcd">
              Med detta vill jag yrka bifall till propositionen och avslag
              på motioner och reservationer.
            </seg>
          </u>
          <note type="speaker" n="897ff07f">
            Anf. 4 JOSEFIN BRINK (V) replik:
          </note>
          <u who="josefin_brink_149089" xml:id="i-40d4cc931fbb7707-1" n="8f31d8fd">
            <seg n="1863a65e">
              Fru talman! Alliansen och Katarina Brännström hävdar att antalet
              övertidstimmar inte kommer att öka, åtminstone är det inte det
              som är avsikten. Samtidigt finns det ingenting, vare sig i propositionen
              eller i betänkandet, som gör det troligt att man kan garantera
              det.
            </seg>
            <seg n="29843c37">
              Med tanke på hur utvecklingen har sett ut de senaste tio åren
              ser vi för Vänsterpartiets del det som ett stort problem att övertidsarbetet
              har fördubblats. Trots det som står i propositionen, som också
              Katarina Brännström upprepar, är det mycket märkligt att man påstår
              att det inte finns någon särskild forskning som visar på några
              speciella hälsoeffekter av övertidsarbete. Det tycker jag är obegripligt.
              Det finns hur mycket forskning som helst som visar på att långa
              arbetspass utgör en fara för den enskilde och ökar risken för
              olyckor och annat. Den visar också att riskerna för hjärt- och
              kärlsjukdomar och stressrelaterad ohälsa ökar kraftigt med ett
              stort övertidsarbete.
            </seg>
            <seg n="0c647ef6">
              Med tanke på utvecklingen och att regeringen faktiskt inte kan
              göra troligt att de här förändringarna inte kommer att leda till
              ökat övertidsuttag, vilket både LO och TCO har varnat för, skulle
              jag vilja fråga Katarina Brännström: Anser Moderaterna och alliansregeringen
              inte att det är något stort problem att övertidsuttaget är så
              högt att det motsvarar 115 000 heltidsarbeten varje år? Har ni
              någon plan i bakfickan för hur ni ska se till att inte övertidsarbetet
              ökar ännu mer när nu dispenskravet tas bort?
            </seg>
          </u>
          <note type="speaker" n="cb0058e5">
            Anf. 5 KATARINA BRÄNNSTRÖM (M) replik:
          </note>
          <u who="katarina_brannstrom_725f96" xml:id="i-0b1063b3bffb190b-0" n="5fbb8f7e">
            <seg n="f5be11d4">
              Fru talman! Jag vet också att antalet övertidstimmar har ökat
              de senaste åren, vilket ju visar att det går bra för Sverige,
              kan man väl säga, men också att det finns en bra skjuts ute i
              arbetslivet. När man inte alltid ser toppar komma kan det också
              vara svårt att anställa människor för just dessa. Då blir mertid
              och övertid det som tas till.
            </seg>
            <seg n="217fb3d1">
              Självklart är det viktigt att vi bevakar att övertiden inte får
              bli så stor att den blir en hälsorisk. Här har Arbetsmiljöverket
              fortfarande sin kontrollfunktion. Den måste ju vidhållas, liksom
              att det finns skyddsombud som känner sig trygga i sin roll och
              kan ta till sin makt för att styra den här övertiden. Det är jätteviktigt
              att vi ser till att det här följs.
            </seg>
            <seg n="8c30e473">
              Samtidigt är våra arbetsgivare i Sverige omgärdade av många regler,
              och så ska det säkert vara, men i de fall där regler kan tas bort
              och förenklas menar vi att det även gynnar möjligheten för oss
              att få fler jobb. Det blir enklare att vara arbetsgivare.
            </seg>
            <seg n="a9b9d2a7">
              Vi ser också att det växer till fler och fler anställningar.
              Fler kommer i arbete. Det kan vara så att i oroliga tider är övertid
              den modell man tar till, men när man ser att det är fråga om en
              konstant ökning blir det nya tjänster. Visst är det angeläget
              att kontrollen finns.
            </seg>
          </u>
          <note type="speaker" n="bae8d360">
            Anf. 6 JOSEFIN BRINK (V) replik:
          </note>
          <u who="josefin_brink_149089" xml:id="i-40d4cc931fbb7707-2" n="8f31d8fd">
            <seg n="99d5aeba">
              Fru talman! Katarina Brännström ser det ökade övertidsarbetet
              som ett tecken på att det går bra för Sverige. En annan sida av
              den saken är att nästan en halv miljon människor faktiskt är arbetslösa
              och att ytterligare hundratusentals människor är undersysselsatta,
              har otrygga anställningar och vill inte något hellre än att få
              en fast heltidsanställning.
            </seg>
            <seg n="c1fa0506">
              När vi ser hela den bilden är det lite svårt att hävda att det
              ökade övertidsuttaget är ett tecken på att det går bra. Från Vänsterpartiets
              sida ser vi det som ett tecken på att arbetsmarknaden inte fungerar
              särskilt bra. Vi ser tudelningen, att några personer sliter ut
              sig totalt och tar ut mer och mer övertidstimmar medan fler och
              fler människor ställs vid sidan av och är hänvisade till att arbeta
              under otrygga former och i så pass få timmar att de i många fall
              inte ens kan försörja sig på arbetet. Samtidigt ser vi en stor
              och växande grupp långtidsarbetslösa som har otroligt svårt att
              komma in på arbetsmarknaden.
            </seg>
            <seg n="b7ddae3a">
              Jag vidhåller, precis som de fackliga centralorganisationerna
              hävdar i sina remissyttranden, att när man tar bort regelverket
              är risken uppenbar att övertidsuttaget kommer att öka. Visserligen
              riktar sig lagstiftningen till de företag som inte har avtal,
              men precis som de fackliga organisationerna säger kommer arbetsgivare
              med avtal att vilja omförhandla avtalen och höja övertidsuttaget
              när nu lagstiftningen har ändrats på det sättet.
            </seg>
            <seg n="8847858f">
              Det finns inte någon som helst konsekvensanalys i propositionen
              eller i betänkandet. Jag tycker inte att Katarina Brännström gör
              troligt att det finns någon plan för att se till att det här inte
              leder till ännu mer övertidsarbete, ännu mer överbelastning av
              dem som redan jobbar för mycket, vilket i sin tur leder till att
              färre arbetstillfällen skapas. Kom inte och påstå att ökat övertidsarbete
              skapar fler jobb.
            </seg>
          </u>
          <note type="speaker" n="614a7927">
            Anf. 7 KATARINA BRÄNNSTRÖM (M) replik:
          </note>
          <u who="katarina_brannstrom_725f96" xml:id="i-0b1063b3bffb190b-1" n="5fbb8f7e">
            <seg n="60afc1b5">
              Fru talman! Jag tycker nog att Josefin Brink svartmålar alldeles
              för mycket. Även om mängden övertid har ökat har antalet anmälningar
              om arbetsplatsolyckor och arbetsrelaterade sjukdomar sjunkit rejält
              de senaste åren. Det är Arbetsmiljöverket som säger, inte regeringen,
              att det inte finns någon säker forskning som visar att ökad övertid
              skulle skapa ohälsa.
            </seg>
            <seg n="5d78f4d7">
              Det är viktigt att hålla isär begreppen. Att bara påstå att människor
              sliter ut sig och att det är så oerhört tungt på arbetsplatserna
              när forskning eller antalet anmälningar inte visar att så är fallet
              är dåligt underbyggt av Vänsterpartiet och Josefin Brink.
            </seg>
            <seg n="5969e15b">
              Självklart ska vi vara medvetna om att det finns en risk med
              mertid och övertid. Jag litar på den svenska modellen och att
              parterna på arbetsmarknaden liksom skyddsombuden kommer att sköta
              kontrollen. Sedan måste vi naturligtvis följa upp frågan framöver.
              Det är jag övertygad om att regeringen kommer att göra.
            </seg>
          </u>
          <note type="speaker" n="17ca9db6">
            Anf. 8 JOHAN ANDERSSON (S) replik:
          </note>
          <u who="johan_andersson_126c48" xml:id="i-de6c08b6e79b89f1-1" n="347df17d">
            <seg n="fe54f6d4">
              Fru talman! Jag har några frågor till Katarina Brännström med
              anledning av hennes anförande.
            </seg>
            <seg n="3236417b">
              Först vill jag börja med att förtydliga att jag yrkar bifall
              till reservation 1 och avslag på punkten 1 i betänkandet. Det
              är inte hela betänkandet vi yrkar avslag på så att det inte råder
              delade meningar om detta.
            </seg>
            <seg n="d07395a3">
              Katarina sade i sitt anförande några saker som jag gärna vill
              ha förtydligade. En sådan sak var att med förslaget som ligger
              på bordet kommer det att frigöras resurser på Arbetsmiljöverket
              så att man inte behöver genomföra kontroller.
            </seg>
            <seg n="ba8197e9">
              Vi vet vad den borgerliga regeringen tidigare har gjort när det
              gäller Arbetsmiljöverket. Det var knappt att valet var över förrän
              stora neddragningar gjordes i fråga om arbetsmiljöforskningen
              och arbetslivsforskningen. Man börjar se effekter av det i dag.
              Det finns ingen samlad forskning i landet. Finns det några ambitioner
              från Alliansen i fråga om vad de resurser som kommer att uppstå
              på Arbetsmiljöverket ska användas till? Eller kommer motsvarande
              pengar att tas från verket? Det vill jag gärna ha ett svar på.
            </seg>
            <seg n="259df9cb">
              Sedan var det frågan om forskning om övertidsarbete. Jag tyckte
              Josefin Brink klargjorde att det framgår tydligt i forskningen
              om arbetsmiljöarbete att man far illa av kontinuerligt och regelbundet
              övertidsarbete, vilket vi riskerar med förslaget om att öka möjligheten
              till övertidsuttag från 200 till 350 timmar. Jag vill höra Katarinas
              synpunkter om hur regeringen, Alliansen, kommer att följa arbetet
              efteråt.
            </seg>
          </u>
          <note type="speaker" n="0c2c4e0a">
            Anf. 9 KATARINA BRÄNNSTRÖM (M) replik:
          </note>
          <u who="katarina_brannstrom_725f96" xml:id="i-0b1063b3bffb190b-2" n="5fbb8f7e">
            <seg n="f719b6bd">
              Fru talman! Den tid som man har lagt på dispenserna kan användas
              till andra saker. Vi menar att man måste lägga ett ökat fokus
              på dåliga arbetsmiljöer och dåliga arbetsgivare. Man måste fånga
              upp dem och se till att det blir bättre arbetsmiljö överallt.
              Då kan resurser flyttas över dit. Det är en tanke.
            </seg>
            <seg n="57711522">
              Det senaste året har Arbetsmiljöverket fått ökade resurser att
              användas till bättre information. Vi ser det som ett nyare arbetssätt
              i en modern tid att med hjälp av till exempel webbverktyg nå ut
              med information till alla, arbetstagare och arbetsgivare.
            </seg>
            <seg n="57013d81">
              När det gäller forskning om arbetslivet tycker vi att all forskning
              i Sverige bör ske på universiteten, att det inte ska finnas särskilda
              institut för olika branscher eller områden. Den kompetensen ska
              finnas på våra svenska universitet.
            </seg>
            <seg n="1b5b5844">
              Arbetsmiljöverket säger att det saknas säker forskning om sambanden
              mellan ökad övertid och ohälsa. Det kan man naturligtvis diskutera.
              Normalt kan vi tro att om man arbetar kolossalt mycket övertid
              blir man stressad och det finns risk för sjukdomar. Här menar
              vi att Arbetsmiljöverket har den fortsatta ökade kontrollen över
              arbetstidslagen. Vi litar på att Arbetsmiljöverket kommer att
              göra de kontroller som krävs för att så inte ska bli fallet. Likaså
              är jag övertygad om att regeringen kommer att följa utvecklingen.
            </seg>
            <seg n="8ef0f36c">
              De senaste årens anmälningar visar att det inte finns något samband
              mellan övertid och fler sjukdomar och arbetsplatsolyckor.
            </seg>
          </u>
          <note type="speaker" n="0fa8bdb4">
            Anf. 10 JOHAN ANDERSSON (S) replik:
          </note>
          <u who="johan_andersson_126c48" xml:id="i-de6c08b6e79b89f1-2" n="347df17d">
            <seg n="9d8e3a65">
              Fru talman! Tack så mycket för svaret, även om jag inte blev
              så mycket klokare!
            </seg>
            <seg n="2a649a7e">
              Jag har ytterligare två följdfrågor, bland annat om forskningen.
              De signaler vi har fått när vi har träffat representanter från
              Arbetsmiljöverket och andra personer som tidigare har jobbat med
              dessa frågor är att det inte finns någon samlad forskning i landet
              i dag i fråga om arbetsliv och arbetsmiljö. Det är tydligt. Det
              är spretigt. Forskning finns på några av våra institutioner och
              några universitet, men det finns inget som är sammanhållet. Det
              är svårt att få fram underlag och statistik.
            </seg>
            <seg n="30548fec">
              Vi ska komma ihåg att Sverige var i ett internationellt perspektiv
              ledande i Europa, kanske till och med i världen, när det gäller
              forskning om arbetsmiljö och arbetsliv. Den har raserats rejält.
              Finns det en ambition från Alliansen att återskapa och samla forskningen?
            </seg>
            <seg n="6cb425f0">
              Den andra frågan berör detta område indirekt. Den handlar om
              rätten till heltid. Jag tänker närmast på bilden vi har fått när
              vi har besökt fackliga organisationer och arbetsgivarorganisationer.
              Man tycker i dag att arbetslivet är pressat, oavsett om det är
              offentlig eller privat sektor. Man ska ständigt och jämt vara
              närvarande vara tillgänglig kvällar och helger via till exempel
              mobilen.
            </seg>
            <seg n="4692310c">
              Nu stärks dessa frågor enligt Alliansens förslag i arbetstidslagen.
              Hur ser du, Katarina, och Alliansen på heltidsmåttet? Jag tänker
              inte så mycket på de 40 timmarna utan på att när man är ledig
              ska man få vara ledig. Vilka förslag har ni från Alliansens sida
              för att stärka frågorna? Arbetslivet börjar få ett helt annat
              innehåll och andra krav på närvaro.
            </seg>
          </u>
          <note type="speaker" n="d56bf03b">
            Anf. 11 KATARINA BRÄNNSTRÖM (M) replik:
          </note>
          <u who="katarina_brannstrom_725f96" xml:id="i-0b1063b3bffb190b-3" n="5fbb8f7e">
            <seg n="6cc3feb0">
              Fru talman! Jag kan börja med rätten till heltid. Vi menar att
              det inte behöver skrivas in i lag, men vi har samtidigt uppmanat
              framför allt de offentliga arbetsgivarna att ta krafttag när det
              gäller detta. På många håll i kommunerna fortsätter man, kanske
              av ren slentrian, med deltider för att pussla ihop framför allt
              inom kvinnodominerade yrken, vilket är ett otyg. I den kommun
              jag kommer från är det ganska länge sedan som vi tog beslutet
              att man ska ha heltider. Vi har också fått ned sjukfrånvaron.
              Om det har ett samband vet inte jag.
            </seg>
            <seg n="6c8408bc">
              Självklart ska rätten till heltid stärkas det tycker vi också
              även om vi inte kräver det i lag. Johan Andersson kan ta med sig
              det till sina socialdemokratiskt styrda kommuner, att det går
              att fixa på egen hand utan lag.
            </seg>
            <seg n="cfe50c08">
              När det gäller forskningen säger Johan att det inte finns någon
              samlad forskning i dag. Det är möjligt att den inte är samlad
              på ett ställe, men det finns både medicinsk forskning och arbetsmarknadsforskning.
              Den senare har vi på Linnéuniversitet i Växjö, som jag själv har
              fått del av.
            </seg>
            <seg n="69a6bb3b">
              Självklart ska vi forska kring en god arbetsmiljö, men arbetsmarknadens
              parter har också ett ansvar att se till att vi har en god arbetsmiljö.
              Jag lovar att det är både regeringens och Moderaternas vilja att
              vi ska få en allt bättre arbetsmiljö på alla arbetsplatser.
            </seg>
            <seg n="7a1fde4b">
              Jag tror att det ibland blir en ryggmärgsreflex när vi kommer
              med några förändringar i den gällande lagstiftningen att alltid
              säga nej från oppositionens sida, och jag tycker att det är lite
              synd. Låt oss nu prova att göra en regelförenkling och samtidigt
              tro att vi får en god arbetsmiljö. Vi har samma mål som oppositionen:
              Det är jätteviktigt för ett gott arbetsliv.
            </seg>
          </u>
          <note type="speaker" n="59f77eb8">
            Anf. 12 MEHMET KAPLAN (MP):
          </note>
          <u who="mehmet_kaplan_6f7a65" xml:id="i-869ab3b82300e132-0" n="1abec633" next="i-2c2d7c8bb0d871ca-0"/>
          <note n="fb02357d">
            Fru talman! Jag vill börja med att yrka bifall till reservation
            nr 2.
          </note>
          <u who="mehmet_kaplan_6f7a65" xml:id="i-2c2d7c8bb0d871ca-0" n="1abec633" prev="i-869ab3b82300e132-0">
            <seg n="55733d17">
              När det gäller arbetstidslagen är det Arbetsmiljöverket som utövar
              tillsynen, och när det gäller olika sanktioner som kan komma i
              fråga är det återigen därifrån som man utgår. Vi noterar att dessa
              frågor ses över av Utredningen om effektivare sanktioner på arbetsmiljö-
              och arbetstidsområdet.
            </seg>
            <seg n="db45ded8">
              När det gäller våra motioner vill jag ta upp några delar av dessa,
              och de finns samlade under reservation nr 2.
            </seg>
            <seg n="b68a322d">
              Undersökningar visar att småbarnsföräldrar är de som är mest
              stressade i vårt samhälle. Att få ihop det så kallade livspusslet
              är en utmaning för nästan alla småbarnsföräldrar. Självklart påverkar
              den stressiga situationen ibland också barnen, och vi tycker att
              det är viktigt att hitta lösningar för att småbarnsåren ska bli
              bra för både föräldrar och barn. Lösningarna ska vara flexibla
              så att varje familj kan välja en lösning som passar just dem,
              deras vardag, behov och önskningar. Familjer är olika, och det
              finns variation i hur den vardagliga situationen ser ut.
            </seg>
            <seg n="ac9a5976">
              Vi förespråkar därför någon form av förkortad arbetstid, vilket
              skulle kunna ge alla barn mer tid att vara med sina föräldrar.
              Vi vet att barn önskar sig mer tid med vuxna, och för barnens
              skull måste det vara möjligt för alla föräldrar att hitta en balans
              mellan arbetsliv och tid med familjen. Föräldrar ska ha möjlighet
              att vara hemma med barnen när de är små och därefter gå ned i
              arbetstid.
            </seg>
            <seg n="5f7b3f26">
              Vi vet också att många människor i dag upplever att de inte har
              tillräckligt med tid för sig själva, sina barn, vänner och släktingar.
              Denna lilla tid ska delas mellan karriär, familjeliv, en aktiv
              fritid och kanske också föreningslivet. Samtidigt tycker de flesta
              att det är viktigt att tillbringa mycket tid med de små.
            </seg>
            <seg n="068f92de">
              Miljöpartiet anser att det är angeläget med mer utrymme för föräldrarna.
              I dag vet vi att det finns möjlighet att gå ned i arbetstid till
              75 procent under barnets första åtta år. För många människor är
              detta ändå inte möjligt av ekonomiska skäl. Enligt föräldraledighetslagen
              har varje förälder rätt till förkortad arbetsdag med upp till
              25 procent av normal arbetstid till dess att barnet har fyllt
              8 år. Vi tycker att detta ska utsträckas till dess att barnet
              fyllt 15 år, vilket också tas upp i den motion som reservationen
              utgår från. Vi tycker nämligen att föräldrar till tonåringar också
              behöver vara hemma med sina barn.
            </seg>
            <seg n="81f576a6">
              Jag vill också ta upp några frågor som handlar om Arbetsmiljöverket.
              Sedan många år tillbaka redovisar Arbetsmiljöverket vartannat
              år en rapport om arbetsmiljön. Förra årets rapport lyfte fram
              mycket intressanta uppgifter och statistik. Här kan vi bland annat
              läsa att bara hälften av de tillfrågade i den undersökning som
              presenterades förra året har uppgett att systematiskt arbetsmiljöarbete
              bedrivs på deras arbetsplats. Detta är lågt, men det är ändå en
              ökning från föregående undersökning med ca 2 procent. Vi tycker
              att det är oroväckande och att det måste göras någonting åt den
              här frågan.
            </seg>
            <seg n="0f317ee0">
              En mer subtil signal, om än väldigt jobbig för de drabbade, är
              de siffror som finns att beskåda om man tittar på svårigheter
              att sova på grund av tankar på arbetet. Vi ser här en statistiskt
              säkerställd ökning för både män och kvinnor. Även detta är ett
              tecken på att något inte står rätt till. Vi har ansvar för att
              hantera frågan om arbetslivet på ett långsiktigt hållbart sätt,
              och vi har tyvärr inte sett några som helst tecken på att det
              görs någonting åt detta.
            </seg>
          </u>
          <note type="speaker" n="bd815278">
            Anf. 13 KATARINA BRÄNNSTRÖM (M) replik:
          </note>
          <u who="katarina_brannstrom_725f96" xml:id="i-0b1063b3bffb190b-4" n="5fbb8f7e">
            <seg n="738b0a93">
              Fru talman! Miljöpartiet är relativt ensamt, i alla fall som
              det ser ut i dag, om att fortsätta att stå för en förkortad normalarbetstid,
              som vi talar om. Det finns säkert många skäl för att ha den uppfattningen,
              och de kan vara väl så goda. Men med det utgångsläge som Sverige
              har framöver handlar det snarast om hur vi ska få ökad produktion
              i Sverige och inte hur den ska bli lägre. Dessutom riskerar den
              som går ned i arbetstid att näst intill straffas av detta på olika
              sätt, genom att man kommer bort från arbetslivet.
            </seg>
            <seg n="a82c737e">
              Dessutom har Sverige förmodligen den mest gynnsamma ledighetslagen
              för föräldrar. Det är många länder som avundas svenska föräldrar
              och de möjligheter vi har här. När ni då talar om någon form av
              förkortad arbetstid för barnens skull så att man ska kunna vara
              hemma ända tills barnen är 15 år undrar jag: Vem ska betala detta
              kalas? Jag förstår att man ska ha samma lön som för längre arbetstid
              när man jobbar kortare tid. Det vore intressant att höra en utveckling
              av hur Sverige som land ska klara detta och vem som ska betala.
            </seg>
          </u>
          <note type="speaker" n="5a7d3549">
            Anf. 14 MEHMET KAPLAN (MP) replik:
          </note>
          <u who="mehmet_kaplan_6f7a65" xml:id="i-869ab3b82300e132-1" n="1abec633" next="i-2c2d7c8bb0d871ca-1"/>
          <note n="e2000a0e">
            Fru talman! Tack, Katarina Brännström, för frågan!
          </note>
          <u who="mehmet_kaplan_6f7a65" xml:id="i-2c2d7c8bb0d871ca-1" n="1abec633" prev="i-869ab3b82300e132-1">
            <seg n="c86e72ad">
              Den andra delen av Katarina Brännströms fråga handlar om ett
              ifrågasättande av att vi vill utsträcka ledighetsmöjligheten tills
              barnen har fyllt 15 år. Om man tittar på statistik ser man att
              det inte är så att uttaget av ledighet ökar i slutet av barnaåren,
              alltså tills barnet har fyllt 8 år. Det är relativt högt i början,
              och sedan avstannar det mot slutet av gränsen. Att höja gränsen
              till 15 år kommer att gynna de föräldrar som bäst behöver detta
              och ge framför allt de barn, i de yngre tonåren, som bäst behöver
              detta en möjlighet att komma rätt i livet ända från början. Det
              kommer inte att bli så att väldigt många fler tar ut denna ledighet,
              enligt vår bedömning, men det måste undersökas, som vi skriver
              i reservationen, så att det hanteras på rätt sätt och så att vi
              vet vilka kostnaderna är för en eventuell förlängning. Det är
              det ena.
            </seg>
            <seg n="ef92fb7e">
              Den andra delen handlar om arbetstidsförkortning generellt. Där
              har vi varit väldigt tydliga med att vi vill se en undersökning
              av vad det kan innebära och hur det kan hanteras.
            </seg>
            <seg n="6192e56f">
              Vi skriver i vår reservation att i flertalet OECD-länder tar
              man ut en allt mindre del av produktivitetsökningarna som sänkt
              arbetstid. Det är allt fler länder som har detta. Det är inte
              något konstigt på det sättet som det kanske var under industrialismens
              högtidsdagar och de postindustriella dagarna som har följt därpå.
            </seg>
            <seg n="886d7f46">
              Vi ska kunna satsa på ett mer hälsosamt liv, kunna ge förutsättningarna
              för delaktighet i samhället och kunna göra insatser för de nära
              och kära. Det finns många positiva effekter av detta. Vi vill
              se en utredning som riktigt tar hand om frågan.
            </seg>
          </u>
          <note type="speaker" n="f008e596">
            Anf. 15 KATARINA BRÄNNSTRÖM (M) replik:
          </note>
          <u who="katarina_brannstrom_725f96" xml:id="i-0b1063b3bffb190b-5" n="5fbb8f7e">
            <seg n="8555e601">
              Fru talman! Sverige är i absolut topp där samhället tagit ansvar
              för att människor ska kunna vara föräldrar och samtidigt kunna
              vara ute i arbetslivet. Många avundas oss de möjligheter vi har.
              Men vi får inte driva detta så långt att det blir en kvinnofälla
              eller föräldrafälla där man straffas för att man har barn och
              på det viset kommer efter i den utveckling som sker normalt i
              arbetslivet.
            </seg>
            <seg n="3b318107">
              Jag tror på mer lokala lösningar. Det finns redan i dag möjlighet
              att flexa och komma och gå så att man lättare kan hämta och lämna
              barn och annat. Många arbetsgivare tillåter att man kan arbeta
              hemifrån på ett annat sätt än tidigare. Jag tycker ändå utvecklingen
              går dithän att man kan lösa detta mellan arbetsgivare och arbetstagare
              så att det ändå fungerar.
            </seg>
            <seg n="e3ae0568">
              En utredning skulle säkert kunna ge en bild av att det vore bra
              för barnen. Det kan jag också tänka mig. Men samtidigt måste vi
              väga detta mot svensk konkurrenskraft i resten av världen. Det
              är få som har möjlighet att vara hemma på det sättet. Jag menar
              att den modell vi har redan i dag ger så pass gott arbetsklimat
              och möjliggör ett föräldraskap och ett familjeliv som kan fungera.
            </seg>
            <seg n="7f6412fb">
              Dagens föräldrar har möjligheter till tjänster på hemmaplan,
              och de kan köpa en viss hjälp. Det stöder också att de kan vara
              med sina barn. Det känns som att Miljöpartiet är ganska ensamt
              om sin uppfattning. Jag tror inte att det blir någon utredning
              om de här frågorna, i varje fall inte i närtid.
            </seg>
          </u>
          <note type="speaker" n="4c3b9933">
            Anf. 16 MEHMET KAPLAN (MP) replik:
          </note>
          <u who="mehmet_kaplan_6f7a65" xml:id="i-a8693bc74e538aaf-0" n="1abec633">
            <seg n="8123f41b">
              Fru talman! Med den typen av argument som Katarina Brännström
              nu tog upp, om att vi skulle tappa konkurrenskraft, har det om
              man tittar tillbaka historiskt i närtid funnits motstånd i Sverige
              mot utvidgad föräldraförsäkring och liknande. Vi måste hela tiden
              se till att vi är konkurrenskraftiga. Men att tro att den här
              typen av frågor skulle sänka oss är exakt den typ av reaktionär
              idétradition som funnits sedan tidigare. Det handlar om att vi
              inte ska göra förändringar, eftersom det kommer att bli sämre.
            </seg>
            <seg n="469be1ea">
              Vi vill ha en utredning. Vi kan i dag möjligtvis vara ensamma
              om det. Jag vet att det finns ledamöter i andra partier som tycker
              att det är en bra idé. Det handlar i grunden om: När ska vi sluta
              att göra det bättre för människor som bor och verkar i Sverige?
              När ska vi tycka att det är bra nog?
            </seg>
            <seg n="9a3733f2">
              Sverige har hittills uppnått precis som Katarina Brännström säger,
              vilket jag håller med om en väldigt hög standard när det gäller
              bland annat arbetsmiljöfrågorna, föräldraförsäkringen och andra
              områden. Men det kan inte vara ett skäl i sig att stanna upp och
              säga: Nu har vi nått toppen, och vi behöver inte jobba vidare.
            </seg>
            <seg n="676a0009">
              Vi ser många olika siffror från statistik. Jag tog upp två av
              dessa områden. Det är en del underavdelningar inom arbetsmiljöområdet
              som inte riktigt fungerar som de ska. Vi vet också att barn och
              särskilt yngre tonåringar har en bättre möjlighet att komma till
              sin rätt så att alla får en minst lika bra start som dem som har
              mer funktionella familjer.
            </seg>
            <seg n="2a642ef4">
              För vår del handlar det om en utredning. Vi tror att det så småningom
              kommer att leda till det.
            </seg>
          </u>
          <note type="speaker" n="4edf45a0">
            Anf. 17 SVEN-OLOF SÄLLSTRÖM (SD):
          </note>
          <u who="sven-olof_sallstrom_d28bdc" xml:id="i-07b2a9435c79ab7d-0" n="3a130183">
            <seg n="4055922a">
              Fru talman! Först ska jag yrka bifall till utskottets förlag
              i betänkande AU8 och avslag på samliga reservationer och motioner.
              Jag tänker kort tala om förändringarna i arbetstidslagen. Det
              är ändå det som är huvudträtomålet här i kammaren.
            </seg>
            <seg n="b48a49e3">
              Det är ett välkommet förenklingsarbete som regeringen har tagit
              initiativ till. Det är lite märkligt dels att vi anses ha ett
              behov av arbetskraftsinvandring, dels motiverar en massinvandringspolitik
              med att vi måste se till att det finns arbetskraft för att säkra
              bland annat den svenska välfärden samtidigt som det finns ett
              motstånd mot övertidsarbete. Man motiverar det med att det motsvarar
              till exempel 115 000 arbetstillfällen som någon annan skulle ha
              kunnat ha.
            </seg>
            <seg n="ba6407f3">
              Man måste bestämma sig. Har vi arbetskraftsbrist eller inte och
              behov av att människor jobbar mer? Har vi behov av att höja pensionsåldern?
              Ska vi vara motståndare till att människor vill jobba? Nej, jag
              tycker inte det. Det kan aldrig vara fel att människor vill och
              kan jobba mer. Tvärtom kan frivillig övertid vara en del av lösningen
              på framtida arbetskraftsbrister, inbillade sådana eller verkliga.
            </seg>
            <seg n="c8d3ebc3">
              Detta speglar också lite grann synen på fackligt arbete. Vad
              är fackens uppgifter? Är det att skydda sina medlemmar och ta
              till vara arbetstagarnas intressen så att de inte utnyttjas av
              arbetsgivaren? Ja, i huvudsak ska det vara så. Men ska man hindra
              arbetstagare som vill jobba mer? Ska man hindra arbetstagare som
              vill göra någonting mer, vill tjäna lite extra och ta dessa övertidstimmar,
              och begränsa deras möjligheter att göra det? Nej, det tycker inte
              jag.
            </seg>
            <seg n="2d4e3a2b">
              Vi har en herrans massa människor i detta land som jobbar 50,
              60, 70, 80 och 90 timmar i veckan. Det är många egenföretagare
              och småföretagare. Vi har människor som inte har reglerad övertidsersättning
              och inte får betalt för sin övertid, till exempel i många tjänstemannayrken.
              De förutsätts lösa sina arbetsuppgifter och jobbar 50, 60 och
              70 timmar i veckan och har inte ersättning. Där har vi det riktiga
              problemet med deras arbetsmiljösituation, följdsjukdomar och annat.
              Där kan vi ta krafttag. Jag ser inte problemet för frivilligt
              övertidsarbete för människor som vill jobba och får ersättning
              för detta och väldigt ofta får väldigt bra ersättning för övertidsarbete.
            </seg>
            <seg n="a4695b50">
              Det talas om att skyddsombuden får en väldigt stor och viktig
              uppgift som ibland är ogenomförbar. Skyddsombuden får en viktig
              uppgift med tillsynen och att framföra klagomål och synpunkter
              till både arbetsgivaren och Arbetsmiljöverket när det är påkallat
              om man missbrukar det nya regelverket. Det kan inte vara så att
              fackföreningsrörelsens oförmåga att organisera sig ska vara en
              anledning till att vi inte ska genomföra regelförenklingar.
            </seg>
          </u>
          <note type="speaker" n="e2984ed7">
            Anf. 18 ANNIKA LILLEMETS (MP):
          </note>
          <u who="annika_lillemets_d743a3" xml:id="i-aabce26e4a7aa400-0" n="cafbbe45">
            <seg n="0af027f8">
              Fru talman! Jag ska börja med att yrka bifall, så att jag inte
              glömmer det, till reservation 2 och även till motion 2010/11:SO543
              yrkande 8 under punkt 4.
            </seg>
            <seg n="6273ea1a">
              Många arbetar mer än vad som är bra för dem själva och miljön
              medan andra inte arbetar alls. En arbetsvecka på 40 timmar eller
              mer för vissa och noll timmar för andra är lyckligtvis ingen naturlag.
              Det är mer angeläget än någonsin att dela mer rättvist på lönearbetet.
            </seg>
            <seg n="91b5ccd9">
              I Långtidsutredningen 1980 påpekades att utan 1970-talets arbetstidsförkortning
              hade det funnits 500 000 färre jobb då. En lägre heltidsnorm kan
              även i dag vara ett sätt att minska arbetslösheten.
            </seg>
            <seg n="95176a9b">
              De schweiziska ekonomijournalisterna Philipp Löpfe och Werner
              Votobel menar att vi borde tala om arbetsfördelning i stället
              för arbetstidsförkortning. De frågar om vi vill att 40 procent
              arbetar normalarbetstid, 30 procent mer eller mindre frivillig
              deltid och 30 procent vandrar in och ut ur arbetslöshet. De uppskattar
              den tillgängliga mängden lönearbete till 25 timmar i veckan per
              tysk i förvärvsaktiv ålder, och den fortsätter att sjunka.
            </seg>
            <seg n="99f31ed5">
              Vetenskapliga och tekniska framsteg leder nämligen till att allt
              färre kan producera alltmer. Produktiviteten växer mycket snabbare
              än andelen av befolkningen som inte är i förvärvsaktiv ålder,
              enligt Gerd Bosbach, en tysk statistikprofessor och före detta
              rådgivare till flera förbundskanslerer. Arbetstidsförkortning
              lär alltså inte automatiskt leda till arbetskraftsbrist, som utskottets
              majoritet befarar.
            </seg>
            <seg n="de522066">
              Eftersom man i flertalet OECD-länder tar ut en allt mindre del
              av produktivitetsökningarna som sänkt arbetstid har den konjunkturoberoende
              så kallade strukturarbetslösheten ökat. Den kan minskas om bnp-tillväxten
              är större än produktivitetsökningen. Men en sådan strategi är
              ekologiskt ohållbar om inte energi- och resurseffektiviseringen
              i bnp är större än tillväxten. Hittills har effektiviseringarna
              ätits upp av ökad konsumtion. Det är alltså inte realistiskt att
              hoppas på att ständig ekonomisk tillväxt och ständigt ökad konsumtion
              i redan rika länder ska åstadkomma ökad sysselsättning, särskilt
              inte med hänsyn till miljön.
            </seg>
            <seg n="ed652a9a">
              En tillväxt som bygger på större resursuttag än vad ekosystemen
              förmår återskapa är en oekonomisk tillväxt. Den tillväxt som sker
              måste vara i sådant som mellanmänskliga relationer och fri tid.
              Att vi behöver arbeta allt färre timmar för att producera det
              vi behöver är ur vår synvinkel en möjlighet, inte ett problem.
            </seg>
            <seg n="bf24b1f0">
              Att åter börja ta ut produktivitetsökningar i sänkt arbetstid
              snarare än i höjd lön och högre vinster är fullt möjligt. Fram
              till 1970-talet kortades arbetstiden stegvis, senast 1973 då 40-timmarsveckan
              infördes. Och det finns folkligt stöd för en sådan linje. De flesta
              svenskar vill nämligen ha mer fri tid än höjd lön, enligt flertalet
              opinionsundersökningar. Det ger en signal om att man prioriterar
              andra värden än ständigt ökad konsumtion och materiell standard.
            </seg>
            <seg n="445ef7e6">
              Samtidigt önskar många deltidsanställda, ofta lågavlönade, heltid.
              Ofta handlar det om att man helt enkelt inte kan försörja sig
              på en deltidslön i ett låglöneyrke. En heltidslön som går att
              leva på är en nödvändighet och borde vara en självklarhet. Med
              lägre heltidsnorm och en fördelningspolitik som syftar till att
              minska inkomstskillnader i stället för att öka dem, som nu, kan
              fler försörja sig på sitt arbete.
            </seg>
            <seg n="1208bc53">
              Den lagstadgade normalarbetstiden är viktig. Den kan inte fullt
              ut ersättas med individuella eller branschvisa avtal. Den är en
              skyddslagstiftning för dem som inte kan välja och inte har en
              stark förhandlingsposition mot sin arbetsgivare. Sänkt arbetstid
              ska vara en rättighet för alla, inte en möjlighet bara för de
              starka. Normalarbetstiden är också normerande. Om den är 40 timmar
              per vecka blir det just normalt att jobba så länge och avvikande
              att jobba kortare eller längre tid.
            </seg>
            <seg n="9c7ef91a">
              Detta att kollektivavtalssystemets trovärdighet skulle riskera
              att undergrävas med en lagstiftning om kortare arbetstid än 40
              timmar i veckan, som utskottets majoritet befarar, är en märklig
              tanke. Varför skulle trovärdigheten vara störst vid just 40 timmar?
              Hur mycket minskar den vid 39 eller 38 timmar? Och vore den större
              vid 41 timmar? Nej, oavsett vilken normalarbetstid vi väljer att
              lagstifta om kommer det förstås alltid att finnas behov av ytterligare
              lagstiftning som möjliggör en mer flexibel arbetsinsats i olika
              skeden av livet. Den som till exempel har småbarn eller närmar
              sig pensionsåldern behöver ju ofta få jobba mindre eller inte
              alls under en period.
            </seg>
            <seg n="2c4a6fbb">
              Ekonomisk utveckling måste alltså av miljöskäl innebära mer fritid
              snarare än ökad materiell konsumtion. En ekonomi som bygger på
              ständigt ökad tillväxt som kräver ökat lönearbete och ökad konsumtion,
              när vi redan förbrukar för mycket naturresurser, är ohållbar.
              Denna insikt har både EU-parlamentets miljöutskott och FN:s miljöorgan,
              UNEP, tydligt uttryckt. Allt fler forskningsrapporter visar också
              på sambandet mellan arbetstid, konsumtion och miljöpåverkan, till
              exempel rapporten Are Shorter Work Hours Good for the Environment?
              av två forskare i Washington vid Center for Economic and Policy
              Research. De konstaterar att amerikaner har 16 procent längre
              årsarbetstid än västeuropéer och att detta är huvudorsaken till
              att såväl bnp per capita som utsläpp av växthusgaser är betydligt
              högre i USA. De bedömer att om USA reducerat arbetstiden till
              västeuropeisk nivå skulle man kunnat infria Kyotomålen intressant.
              En svensk forskargrupp vid Chalmers drar slutsatsen att en ökning
              eller minskning i arbetstid förorsakar en nästan proportionell
              förändring i energianvändning och utsläpp av växthusgaser.
            </seg>
            <seg n="836e7131">
              Men det finns mer. En klokt utformad arbetstidsförkortning skulle
              kunna ge både fler jobb och ökad livskvalitet. I Frankrike sänktes
              normalarbetstiden vid sekelskiftet från 39 till 35 timmar. Den
              franska arbetstidsreformen var i korthet utformad så att företag
              som nyanställde till följd av arbetstidsförkortningen fick sänkt
              arbetsgivaravgift under infasningen av 35-timmarsveckan, vilket
              delvis finansierades genom minskade utgifter för arbetslöshet.
              Och enligt den franska motsvarigheten till Statistiska centralbyrån
              har reformen skapat 350 000 nya jobb till en i sammanhanget väldigt
              blygsam kostnad för staten och utan ekonomiska problem för företagen.
              Arbetslösheten sjönk med drygt 3 procent i samband med 35-timmarsreformens
              införande, och 70 procent av löntagarna anser att den gett betydande
              livskvalitetsvinster.
            </seg>
            <seg n="e89a706d">
              Sänkt normalarbetstid är slutligen också en reform som skulle
              kunna stärka demokratin och den sociala sammanhållningen i samhället,
              för delaktighet i samhället och insatser för sina nära kräver
              tid. Och tid är för många i dag den kanske allra knappaste resursen.
              Dagens system där vissa blir sjuka av för hög arbetsbelastning
              medan andra far illa av arbetslöshet är omänskligt och ett stort
              resursslöseri.
            </seg>
            <seg n="7b841bc1">
              Det är hög tid att börja dela på arbetet solidariskt och öka
              människors möjligheter att växa från produktionsfaktorer till
              individer och medborgare med tid och kraft att få kultur, föreningsliv
              och demokrati att blomstra. Därför tycker jag att det är självklart
              att det bör utredas hur normalarbetstiden i ett första steg kan
              sänkas till 35 timmar i veckan i Sverige.
            </seg>
          </u>
          <note n="e2cf1b40">
            Överläggningen var härmed avslutad.
          </note>
          <note n="c1cd9411">
            9 § Genomförande av rådets rambeslut om kampen mot organiserad
            brottslighet
          </note>
          <note n="259c218a">
            Föredrogs
          </note>
          <note type="speaker" n="11edc1b7">
            Anf. 19 PATRICK RESLOW (M):
          </note>
          <u who="patrick_reslow_69479b" xml:id="i-3f38a599cf8d0aba-0" n="9176327c">
            <seg n="1e9844d9">
              Fru talman! De brottsbekämpande myndigheterna ställs inför helt
              nya utmaningar i den värld av öppenhet och gränslöshet som präglar
              inte minst Europa. Det traditionella polisarbetet måste i allt
              större utsträckning kompletteras med avancerad spaning, underrättelseinhämtning
              samt internationellt polissamarbete för att bekämpa gränsöverskridande
              organiserad brottslighet.
            </seg>
            <seg n="6346121a">
              På flera håll i landet, inte minst i Malmö, har vi upplevt hur
              den organiserade brottsligheten drabbar, eller riskerar att drabba,
              oskyldiga civila. Följden av detta är att det skapas en otrygghetskänsla
              bland medborgarna, vilket också innebär en stark begränsning av
              den personliga friheten. Det är en allvarlig utveckling som måste
              stoppas.
            </seg>
            <seg n="898ab1c2">
              Europeiska kommissionen lade i januari 2005 fram ett förslag
              till rambeslut som nu ska genomföras i Sverige för att få till
              stånd en tillnärmning av medlemsstaternas lagstiftning när det
              gäller brott som rör deltagande i en kriminell organisation. Syftet
              är att förbättra unionens och medlemsstaternas gemensamma kapacitet
              att bekämpa gränsöverskridande organiserad brottslighet.
            </seg>
            <seg n="f6812090">
              För att möjliggöra en gemensam kartläggning uppställer EU:s medlemsstater
              elva kriterier för att definiera vad som avses med organiserad
              brottslighet. Dessa kriterier är
            </seg>
            <seg n="a4360c59">
              Minst sex av dessa kriterier måste föreligga, bland dem de fyra
              obligatoriska med nummer 1, 3, 5 och 7 alltså samarbete mellan
              fler än två personer, lång eller obegränsad utsträckning i tiden,
              misstanke om allvarliga kriminella handlingar och användande av
              våld eller andra metoder för hot för att brott eller kriminella
              grupper ska kunna hänföras till organiserad brottslighet.
            </seg>
            <seg n="3fe24c98">
              En kriminell organisation kan alltså anses föreligga redan vid
              ett begränsat antal medlemmar. Organisationen ska emellertid vara
              strukturerad och bestående, vilket utesluter tillfälliga sammanslutningar.
              Vidare ska de brott som förövas inom den kriminella organisationen
              ha ett direkt eller indirekt vinningssyfte. Organiserade våldsbrott,
              till exempel rasistiska angrepp mot personer eller vissa brott
              med politiska motiv, faller således utanför begreppet organiserad
              brottslighet. Detta innebär att organiserad brottslighet främst
              uppfattas som brottslighet av utpräglat ekonomisk natur.
            </seg>
            <seg n="a7466adb">
              Rambeslutet kräver emellertid inte att det införs en legal definition
              av begreppet kriminell organisation. De gärningstyper som omfattas
              av rambeslutet är sådana som normalt anses förknippade med organiserad
              brottslighet och är av allvarlig och gränsöverskridande karaktär.
            </seg>
            <seg n="12293397">
              För svenskt vidkommande uppfylls också i huvudsak de kriminaliseringsåtaganden
              som följer av rambeslutet. För vissa brott krävs emellertid att
              det införs straffansvar för förberedelse och i några fall dessutom
              för försök.
            </seg>
            <seg n="65074ec1">
              Således föreslås i betänkandet att koppleri, grov förskingring,
              grovt bokföringsbrott, bestickning som anses grov, grovt skattebrott,
              olovlig förflyttning av punktskattepliktiga varor som anses grov
              och grovt insiderbrott kriminaliseras på förberedelsestadiet.
              Detsamma gäller de grova fallen av jaktbrott, jakthäleri, grovt
              miljöbrott och grovt artskyddsbrott, som dessutom ska straffbeläggas
              på försöksstadiet.
            </seg>
            <seg n="44096531">
              Fru talman! Genomförandet av rambeslutet är ytterligare en del
              i den prioriterade kampen mot den organiserade brottsligheten.
              Med gemensamma definitioner och utgångspunkter förenklas det gemensamma
              arbetet i Europa. Med beslutet skickar också den här församlingen
              tydliga signaler till de kriminella grupperingar som ägnar sig
              åt organiserad brottslighet. Jag yrkar således bifall till utskottets
              förslag.
            </seg>
          </u>
          <note n="e2cf1b40">
            Överläggningen var härmed avslutad.
          </note>
          <note n="4244f1b0">
            10 § Grönbok om mervärdesskattens framtid
          </note>
          <note n="259c218a">
            Föredrogs
          </note>
          <note type="speaker" n="03f908e5">
            Anf. 20 HANS OLSSON (S):
          </note>
          <u who="hans_olsson_abb306" xml:id="i-a2f5696a4d1b923f-0" n="f2a3db46">
            <seg n="ec4fb69f">
              Fru talman! Mervärdesskatten, eller momsen, är kanske inte världens
              mest upphetsande skattesats. Vi i skatteutskottet tycker dock
              att det är en av de häftigaste, bästa och intressantaste skatterna.
            </seg>
            <seg n="0565bf59">
              Momsen är invecklad. Ska det bli några förändringar måste 27
              medlemsländer komma överens. Momsen är så krånglig att många ekonomer
              och jurister lever gott på att försöka reda ut de invecklade reglerna.
            </seg>
            <seg n="366230d7">
              Momsen har en 40-årig historia. Man kan tänka sig att världen
              har förändrats på 40 år. Man kan tänka sig att tekniken har gått
              framåt och att vårt sätt att leva, resa och vara som människor
              och medborgare har förändrats på 40 år. Därför, fru talman, är
              det viktigt att vi tar en diskussion om det framtida mervärdesskattesystemet
              som vi alla är beroende av.
            </seg>
            <seg n="a5cbb428">
              Företagen upplever att momsreglerna står för 60 procent av regelkrånglet.
              Det är inga små saker.
            </seg>
            <seg n="12bd8bb8">
              Det handlar också om fusket. Man räknar med att 1015 procent
              av momsen inte kommer in på grund av fusk. I Sverige motsvarar
              det ca 40 miljarder kronor.
            </seg>
            <seg n="8711227b">
              Fru talman! Det finns många anledningar för oss i Sverige och
              i detta parlament att ha synpunkter på grönboken om det framtida
              mervärdesskattesystemet.
            </seg>
            <seg n="9982044e">
              Det är intressant, roligt och trevligt att vi i utskottet är
              helt överens om de förslag på förändringar som vi vill skicka
              in till kommissionen.
            </seg>
            <seg n="8c452818">
              Jag vill lyfta upp en speciell och viktig sak som vi har jobbat
              tillsammans med och där Sverige skiljer ut sig från övriga 27
              medlemsländer. Det gäller den ideella sektorn, framför allt den
              samhällsnyttiga ideella sektorn där bland annat idrottsrörelsen,
              kyrkan och politiska partier ingår. I vårt utlåtande till kommissionen
              trycker vi på att den ideella sektorn är specifik för Sverige
              och några andra länder.
            </seg>
            <seg n="a2961a38">
              Kommissionen hotar att dra Sverige inför EU-domstolen på grund
              av föredragsbrott mot mervärdesskattedirektivet. Det skulle slå
              hårt mot den ideella sektorn.
            </seg>
            <seg n="8b885b80">
              Det är anmärkningsvärt och förvånande att kommissionen hotar
              att dra Sverige inför EU-domstolen för att vi har den ideella
              sektorn utanför momssystemet samtidigt som man driver en storskalig
              kampanj kallad Europaåret för frivilligarbete.
            </seg>
            <seg n="fb31acb7">
              Fru talman! Det finns nog inget annat land som har så många medlemmar
              i föreningslivet som Sverige. Det kanske finns ett samband. I
              Sverige står den ideella sektorn utanför momssystemet sedan mitten
              av 80-talet. Det är inte av ekonomiska skäl utan av förenklingsskäl.
              I Sverige vill vi inte att en föreningskassör i en idrottsförening
              ska behöva jobba med det krångliga mervärdesskattesystemet. Betänk
              att företagen säger att av allt upplevt krångel står mervärdesskattesystemet
              för 60 procent! Då är det inte världens smartaste grej att tvinga
              på föreningskassörer som jobbar på frivilligbasis detta system.
            </seg>
            <seg n="df9486bc">
              Vi har jobbat med detta i skatteutskottet efter bästa förmåga.
              Vi har haft ett möte med kommissionär Šemeta, som har ansvar för
              dessa frågor i kommissionen. Vi träffade honom i Bryssel i april.
              Vi följer upp med att vi har bjudit in honom till Helsingfors
              och skatteutskottet i juni för att resonera om dessa viktiga saker,
              som vi i skatteutskottet är helt överens om.
            </seg>
            <seg n="d899a681">
              Fru talman! Detta var några exempel på varför arbetet med grönboken
              om momsen är viktigt för oss i Sverige. Jag yrkar bifall till
              utskottets förslag.
            </seg>
          </u>
          <note type="speaker" n="eee73f76">
            Anf. 21 LENA ASPLUND (M):
          </note>
          <u who="lena_asplund_a296b2" xml:id="i-048f66d0878e8d23-0" n="8d1c28c0">
            <seg n="03cb89bf">
              Fru talman! Detta utlåtande behandlar EU:s grönbok om mervärdesskattens
              framtid. Mervärdesskatt, eller moms som det förenklat brukar kallas,
              är en stor och viktig inkomst för EU:s olika stater, även för
              Sverige.
            </seg>
            <seg n="a2d91cb6">
              Inkomsten från momsen ökar stadigt, och det gäller att hantera
              momsen på rätt sätt. EU:s direktiv styr i stor utsträckning hur
              vi får hantera momsen nationellt. Därför är det viktigt att vi
              får en bra och funktionell EU-lagstiftning.
            </seg>
            <seg n="ac6a0b31">
              EU innebär fri rörlighet för varor och tjänster mellan länderna.
              Det är också ur denna synvinkel viktigt att momslagstiftningen
              är harmoniserad så att den inte blir ett handels- och konkurrenshinder.
            </seg>
            <seg n="6e49af5b">
              Innan skatteutskottet började arbetet med detta utlåtande kallade
              vi till ett seminarium i frågan. Vi bjöd in företrädare från näringslivet,
              Skatteverket, Sveriges Kommuner och Landsting och forskningen
              för att diskutera detta. Seminariet finns utskrivet, och det kan
              man hitta i utlåtandet som finns på riksdagens hemsida om man
              vill läsa vad som sades.
            </seg>
            <seg n="77dc23f2">
              I grönboken är alla riksdagspartier eniga, som Hans Olsson nämnde.
              Det är viktigt att Sverige står enigt i de här frågorna så att
              vi kan påverka EU i det som vi tycker är viktigt. En fråga som
              vi tycker är väldigt viktig är frågan om moms för den ideella
              sektorn. EU har krävt att vi inte får låta bli att ta ut moms
              eftersom det inte är konkurrensneutralt. Man kan undra hur mycket
              konkurrens den lokala korvförsäljningen på en fotbollsmatch till
              exempel innebär. Min son spelar bordtennis. Jag var på en match
              för ett par veckor sedan. Där sålde man kaffe och smörgåsar en
              söndag i Sollefteå. Hur många konkurrerar man ut med det? Jag
              tror inte att man konkurrerar ut någon eftersom inte många har
              öppet, särskilt inte i närheten av skolans gymnastiksal.
            </seg>
            <seg n="5e782b5c">
              Det är viktigt att vi kan hantera frågan och får behålla vår
              momsfrihet för den ideella sektorn. Den ideella sektorn är stor
              med oerhört många medlemmar. Många föräldrar arbetar ideellt.
              Det är små föreningar som inte kan hantera detta. När vi träffade
              kommissionär Šemeta talade vi om att vara kassör i en ideell förening.
              Jag var kassör i vår lokala orienteringsklubb för några år sedan.
              Jag vet inte om jag skulle ha velat hantera moms. Det blir betydligt
              krångligare. Man ska till exempel vara inne med momsredovisningen
              i tid, annars blir det avgifter. Vi kan inte tvinga vår ideella
              sektor att hantera sådant; då får vi inga kassörer.
            </seg>
            <seg n="66722d74">
              EU borde tänka sig för. Det här kan skapa misstro mot EU. Det
              vore inte bra. Det vill vi inte. Vi tycker att EU gör mycket som
              är bra, men det här ska man inte peta i.
            </seg>
            <seg n="525f3354">
              Fru talman! Ytterligare en fråga som vi belyser är den om elektronisk
              handel. Vi ser att mervärdesskattesystemet har kommit i otakt
              med den tekniska utvecklingen. Det är inte svårt att förstå. Utvecklingen
              av tekniken och alla möjligheter som den innebär har gått rasande
              fort. I dag ser vi mycket handel via Internet, men även via nya
              smarta telefoner. Ingen hade väl för 15 år sedan kunnat tänka
              sig att vi via telefonen skulle beställa varor och tjänster. Vad
              kommer att hända om 15 år?
            </seg>
            <seg n="295d0571">
              Det här är en riktigt gränslös handel. Det är därför viktigt
              att momssystemet anpassas efter det. Ett företag med säte i Sverige
              eller i något annat EU-land som säljer produkter via Internet
              eller appar i telefonerna ska enkelt kunna leverera till andra
              länder inom EU utan att riskera dubbelbeskattning med moms. Vi
              känner till företag som har råkat ut för det i Sverige.
            </seg>
            <seg n="92492992">
              Det finns olika tröskelvärden för omsättning vid distansförsäljning,
              alltså när ett land måste momsregistrera sig i köparlandet och
              betala moms där. De värdena skiljer sig åt. Det är ett spann mellan
              35 000 och 100 000 euro. Som företag måste man hålla reda på när
              man måste registrera sig för moms i det ena eller andra landet.
              Det är krångligt och innebär ett ännu större hinder.
            </seg>
            <seg n="93a7e5ec">
              Som vi nämner i boken borde vi ha ett system med en enda kontaktpunkt
              när företag säljer till konsument, så kallad one stop shop. Det
              finns i dag, men borde utvecklas mer. Det är en relevant förenklingsåtgärd
              som även Skatteverket är positivt till eftersom det skulle underlätta
              deras arbete.
            </seg>
            <seg n="b08ed6d5">
              Böcker och tidskrifter har reducerad moms i tryckt form, men
              samma bok eller tidskrift i digital nedladdad form beläggs med
              full moms. Det är definitivt en konkurrensnackdel som man borde
              se över.
            </seg>
            <seg n="4b06ee36">
              Förra veckan var jag på ett seminarium som handlade om E-tjänstehandel.
              All tjänstehandel, men speciellt E-tjänstehandeln, ökar kolossalt
              i Sverige. Därför är det viktigt att vi ser till att vi åtgärdar
              de problem som finns. Momsen var ett av de problem som diskuterades.
              Det finns andra problem, som att det är olika konsumentregler
              i EU-länderna. Men det får andra utskott hantera.
            </seg>
            <seg n="9f9e26a4">
              Att åstadkomma ett enklare momssystem mellan EU-länderna för
              att undanröja konkurrenshinder är, som jag har sagt tidigare,
              jätteviktigt. Vi tycker också att man ska ha så få undantag som
              möjligt. Samtidigt måste det finnas möjlighet att ha reducerade
              momsskattesatser. Ett exempel är reducerad moms på restauranger.
              Det tror man skulle kunna öka årsarbetskraften med 3 000 på kort
              sikt och kanske 6 000 på lång sikt. Det är bra att man kan hantera
              moms på olika sätt. Men man ska ha så få undantag som möjligt
              och en harmonisering i EU så att handeln fungerar och vi får en
              större konkurrensneutralitet. Det är bra för Sverige.
            </seg>
          </u>
          <note type="speaker" n="52795d6e">
            Anf. 22 HELENA LEANDER (MP):
          </note>
          <u who="helena_leander_75e865" xml:id="i-e760b0050cb1da08-0" n="464769bc" next="i-f8ebf239050d4767-0">
            <seg n="52c7bc90">
              Fru talman! En diskussion om framtiden för EU:s mervärdesskattedirektiv
              blir lite teknisk. Man hamnar i diskussioner om ursprungslandsprincipen
              kontra destinationslandsprincipen, om skattskyldighet och om olika
              skattesatser beroende på om produkten är i digital eller fysisk
              form. Det blir lite tråkigt.
            </seg>
            <seg n="5095b86a">
              Eftersom vi är eniga i utskottet i den här frågan ska jag inte
              trötta åhörarna med de tråkiga tekniska detaljerna. Jag ska i
              stället ägna mig åt en fråga där vi visserligen är eniga i utskottet,
              men där vi är oeniga med EU-kommissionen. Jag är inte helt säker
              på att EU-kommissionen följer den här debatten, men om de gör
              det vill jag att de ska känna att hela Sveriges riksdag står upp
              för de svenska folkrörelserna.
            </seg>
            <seg n="5a77505b">
              Förra veckan pratade jag om vikten av att beslut fattas så nära
              de människor som berörs som möjligt. Det är faktiskt relevant
              i den här frågan också. Visst finns det vissa gränsöverskridande
              problem som vi måste lösa tillsammans. Visst kan det finnas en
              poäng med att EU har ramar för hur de olika medlemsländernas momssystem
              ska se ut så att det inte blir alltför otympligt att handla mellan
              länder. När EU börjar lägga sig i om våra ideella föreningar ska
              betala moms eller inte, tycker jag att man har passerat gränsen
              för vad som är gränsöverskridande.
            </seg>
            <seg n="1ac84bde">
              Sverige har en stark folkrörelsetradition. Av tio vuxna svenskar
              är nio medlemmar i en ideell förening, därtill kommer en massa
              barn och ungdomar som är aktiva i en rad olika föreningar. Det
              kan vara den lokala fotbollsklubben, nykterhetsföreningen, rollspelsgruppen
              eller djurskyddsorganisationen. Det kan vara någon av alla de
              föreningar som fungerar som mötesplatser för människor med olika
              bakgrund som har ett gemensamt intresse eller ett gemensamt mål
              som de arbetar för. Föreningarna är inte bara mötesplatser utan
              också skolning i praktisk demokrati. Säkert har ni som sitter
              här i kammaren varit aktiva i en rad föreningar, om inte annat
              så i politiska partier. Säkert har ni, precis som jag, sett hur
              man kan växa som människa i en förening när man i ungdomsförbundet
              för första gången ordnar en kurs för sina kompisar. Det är en
              kick, precis som när man för första gången vågar sig upp i talarstolen
              på riksårsmötet och håller sitt tal för en motion till exempel.
              Det är en kick som får människor att växa. Man lär sig mycket,
              inte bara om världen utan också om sig själv.
            </seg>
            <seg n="57379d50">
              Föreningarna behöver i dag inte bekymra sig om momsfrågor. De
              betalar moms på det de köper in, precis som vilken privatperson
              som helst. Men om de säljer en bulle behöver de inte redovisa
              moms. Det är inte i första hand en ekonomisk fråga. Det handlar
              sällan om några stora belopp. Det handlar framför allt om att
              inte belasta föreningarna med krångel. Det är ideella föreningar
              vi pratar om med människor som jobbar ideellt med något som de
              inte nödvändigtvis är utbildade för. Även om man inte är utbildad
              och även om man inte brinner för det måste man ha en kassör i
              föreningen. När man har tjatat runt är det någon snäll person
              som ställer upp och som får lite tips av den som var kassör innan
              som har lärt sig av den som var kassör dessförinnan. Förhoppningsvis
              tunnas kunskaperna inte ut alltför mycket på vägen. Man kommer
              ihåg hur det är med debet och kredit. Om man dessutom ska ha koll
              på ingående och utgående moms och olika momssatser blir det knepigt.
              Det är ju inte så att folk står på kö för att få bli kassörer
              det kanske det är i era partier, men så var det inte när jag var
              aktiv i ungdomsförbundet. I dag slipper de i alla fall krångla
              med moms. Det är det som EU-kommissionen vänder sig mot.
            </seg>
            <seg n="07458560">
              Om det är något budskap som jag vill skicka med till EU-kommissionen
              inför arbetet med ett nytt mervärdesskattedirektiv är det: Låt
              våra ideella föreningar slippa krångla med moms.
            </seg>
            <seg n="9ae78a82">
              Jag har väldigt svårt att se att momsfriheten för de svenska
              ideella föreningarna skulle vara ett gränsöverskridande problem
              som kräver ingripande på EU-nivå. Om andra EU-länder vill ha moms
              på sina ideella föreningar är det upp till dem, men låt våra ideella
              föreningar få slippa stoppas in i någon sorts momssystem som är
              anpassat för professionella och vinstdrivande företag och inte
              för ideella föreningar.
            </seg>
          </u>
          <note n="1220810d">
            Fru talman! Jag yrkar bifall till förslaget i utlåtandet.
          </note>
          <note n="1fa08ec1">
            Anf. 23 GUNNAR ANDRÉN (FP):
          </note>
          <u who="helena_leander_75e865" xml:id="i-f8ebf239050d4767-0" n="464769bc" prev="i-e760b0050cb1da08-0">
            <seg n="d6941b3d">
              Fru talman! Det är sällan ekumeniken står så högt som i dag när
              det gäller skatteutskottets utlåtande. Alla är eniga.
            </seg>
            <seg n="c113614b">
              Häromdagen cyklade jag i väg till Råsunda fotbollsstadion för
              att se matchen mellan AIK och Helsingborg i Allsvenskan. Det blev
              21. Jag köpte en biljett som kostade 245 kronor, varav momsen
              var 13:92 den är 6 procent på idrottsarrangemang. Sedan ingick
              också en serviceavgift på 25 kronor. På den var momsen 20 procent,
              alltså 5 kronor. Jag betalade sammanlagt 18:92 i moms. Sedan köpte
              jag också korv två gånger. Det kostade 40 kronor. Jag frågade
              om jag kunde få ett kvitto på det. Men det var svårt. Frågan är
              vilken momssats som gäller när man köper korv på en fotbollsmatch.
              Handlar det om servering eller mat? Det är en intressant fråga.
            </seg>
            <seg n="6c522cbf">
              Jag vill också gratulera Hasse Olsson eftersom jag i går såg
              att korvförsäljningen för Rydboholms sportklubb gick utmärkt när
              Rydboholms SK besegrade Borås GIF med 30. Det var kanske lite
              färre åskådare där.
            </seg>
            <seg n="3f8df7a6">
              Detta illustrerar ändå att olika inkomster är viktiga för olika
              föreningar. Det har vältaligt framgått här tidigare att om det
              är någonting som vi är eniga om i detta utskott är det att den
              stora svenska ideella sektorn i föreningsverksamhet och så vidare
              behöver undantas från moms.
            </seg>
            <seg n="79dc9faa">
              Jag är glad över att vi alla i utskottet på ett positivt sätt
              nog har kunnat påverka kommissionären Šemeta när vi besökte honom
              den 12 april. Jag vill tacka alla ledamöter i utskottet för goda
              insatser vid detta möte. Jag tror att det kommer att vara ett
              utmärkt möte också den 16 juni när vi träffar honom igen.
            </seg>
            <seg n="650f9291">
              Det finns i detta ekumeniska betänkande några saker som är viktiga
              att ta med i kammarens protokoll.
            </seg>
            <seg n="979073a7">
              En viktig sak är hur stort skattebortfallet är om man utgår från
              de skattesatser som alla EU:s 27 länder har beslutat om. EU-kommissionen
              säger att det nuvarande skattebortfallet är ofattbara 100 miljarder
              euro. Jag förstår inte hur stort detta belopp är. Men det visar
              möjligen att det finns oerhört mycket att göra för att skärpa
              tillämpningarna. Men då måste man göra det som inte minst Lena
              Asplund var inne på när det gäller dessa stora frågor, till exempel
              hur man behandlar ett problemområde som rör internationell handel
              med tjänster. Det är viktigt att vi får en harmonisering. Nu är
              det i grund och botten 27 olika system, och det görs olika tolkningar
              av både vad som ska beskattas och var det ska ske.
            </seg>
            <seg n="5f06a8c1">
              Vi är alla eniga om att det här behövs nya regler för alla de
              internationella skatteavtal som vi har ingått. De gäller inkomstskatt
              och information men inte momsen. Här behövs det enligt mitt förmenande
              en samordning på europeisk nivå.
            </seg>
            <seg n="9b05055d">
              Jag ska ta upp två saker till. En sak gäller det förhållandet
              att posten i Frankrike är undantagen från moms. Detta undantag
              vill vi ha bort, vilket vi har skrivit tydligt här. Detta är lite
              konstigt. Posten var en gång i tiden en stor inkomstkälla. Men
              posten eller utbyte av meddelanden över huvud taget har fått så
              många nya former genom elektronik och så vidare. Att undanta just
              posttjänster från moms förefaller därför mycket obsolet.
            </seg>
            <seg n="15f151b7">
              Allra sist ska jag ta upp företagen. Det behövs nya regler, bestämmelser,
              blanketter och så vidare för att minska administrationskostnaderna.
              Utskottet skriver att ett förenklat uppbördssystem kan underlätta
              för både näringsidkare och skatteförvaltningen.
            </seg>
            <seg n="255c556c">
              Möjligen är det på det sättet att just skatteförvaltningarna
              komplicerar detta mycket genom att inte ha en tillräcklig samordning
              och inte ha enklare regler för hur man ska redovisa. Då skulle
              skatteinkomsterna kanske kunna ökas via momsen utan att skattesatserna
              höjs. Tyvärr har Sverige en mycket hög moms 25 procent. Det är
              högst i Europa, och det finns anledning att återkomma till att
              en sådan hög skattesats bidrar till att locka till fusk med skatten.
            </seg>
          </u>
          <note type="speaker" n="dd4e36b2">
            Anf. 24 KARIN NILSSON (C):
          </note>
          <u who="ulrik_nilsson_f7792c" xml:id="i-5516b009994d8fc6-0" n="4b195e41">
            <seg n="cc859b08">
              Fru talman! Det blir förstås en del upprepningar när man är den
              femte talaren. Men upprepningar bekräftar enighet i denna fråga.
              Jag instämmer i vad alla tidigare talare har sagt och förmodligen
              också i vad de talare som kommer efter mig säger.
            </seg>
            <seg n="5692ea61">
              EU:s grönbok om mervärdesskattens framtid är ett första initiativ.
              Det är det första i raden av trevande försök att göra någonting
              åt momsfrågorna. Politiskt är vi helt överens om syftet. Syftet
              är att undvika dubbelbeskattningar och undvika momsfusk och skatteupplägg,
              vilket åsidosätter ärlig konkurrens och minskar statens inkomster.
            </seg>
            <seg n="8dda558c">
              Det finns en ambition att förenkla handel mellan länder, förenkla
              och minska regelbördan för företagen och bredda och stabilisera
              skattebasen. Så långt är vi verkligen överens.
            </seg>
            <seg n="c8d08bba">
              Sedan har vi även en rad gemensamma frågetecken på områden som
              bör utredas och övervägas ordentligt. Där är vi kanske lite mer
              tveksamma till det som vi har sett hittills men där vi givetvis
              också vill vara med och påverka. Det är bland annat frågan om
              att momsbelägga offentlig sektor. Den känns inte helt självklar.
              Men det som känns viktigt i den frågan är att neutralisera momsen
              mellan verksamheter som utförs i både offentlig och privat regi
              och att jämna ut villkoren för dessa verksamheter.
            </seg>
            <seg n="21a6d51f">
              Där vi definitivt är angelägna om att gemensamt uttrycka en svensk
              åsikt och där vi är tveksamma till EU:s inblandning gäller förslaget
              om den ideella sektorn, alltså föreningar, trossamfund, stiftelser.
              Det är en fråga som engagerar hela svenska folket, från ung till
              gammal. Här handlar det om socialt arbete och engagemang och biståndsarbete.
              Det berör kulturfrågor, och det berör föreningar som jobbar för
              mänskliga rättigheter och föreningar som jobbar med miljöfrågor
              och har ett miljöengagemang. Det kan handla om utbildning och
              studieförbundsverksamheter som, precis som Helena Leander sade,
              sker genom att man är föreningsansluten och växer inom föreningen.
              Det är en social och mänsklig dimension som är otroligt viktig
              för ett samhälles utveckling.
            </seg>
            <seg n="536e5a38">
              Sedan har vi också idrottsföreningarna med de små knattelagen
              och de något högre divisionerna där vi har bekymret om vi ska
              lägga på dem en extra börda att redovisa moms i alla sammanhang
              då pengar går in och ut.
            </seg>
            <seg n="6ecc569e">
              I dessa frågor har vi ett stöd från Finansdepartementet och från
              finansminister Anders Borg. Han har fört samtal och lämnat skrivelser
              till Bryssel och till kommissionen.
            </seg>
            <seg n="5c2b2c90">
              Hela utskottet var också nere i Bryssel i april och träffade
              skattekommissionären Šemeta. Vi ska träffa honom igen i juni.
            </seg>
            <seg n="1c4ccf0a">
              Vi har dessutom draghjälp av våra företrädare i Bryssel. Jag
              vet att Centerpartiets EU-parlamentariker Lena Ek jobbar med frågan
              från sin politiska position i EU. Jag vet också att många av hennes
              övriga svenska kolleger gör detsamma.
            </seg>
            <seg n="3dd60205">
              Men vi i Sverige får väl ändå inte bara förlita oss på att vi
              politiker samt våra EU-parlamentariker och våra ministrar själva
              ska reda ut det här. Frågan berör verkligen föreningarna. För
              att det verkligen hela vägen ned till Bryssel ska synas att detta
              berör är det oerhört viktigt att föreningarna själva hörs och
              syns i frågan detta som en bekräftelse på vad vi tycker.
            </seg>
            <seg n="38cf305a">
              Vi hoppas verkligen på ett positivt genombrott och på ett stöd
              i den här angelägna frågan.
            </seg>
            <seg n="7939827a">
              Frågan om var skatterna till vår gemensamma välfärd ska tas ut
              på arbete eller konsumtion eller på balansen däremellan är inte
              enkel, inte heller frågan om hur skatterna ska tas ut.
            </seg>
            <seg n="ee0356a8">
              Jag har träffat flera företagare som oroar sig för ett ökat administrativt
              krångel vid sin slutredovisning av momsen. EU har ju i något sammanhang
              sagt att momsredovisning ska ske i februari i stället för, som
              de flesta i dag tillämpar, i samband med årsbokslut och deklaration.
            </seg>
            <seg n="f9ee9526">
              Senast träffade jag bussbolaget Fårbobuss från Oskarshamn som
              beskrev bussbranschens momskrångel då de arrangerar paketresor.
              Den verksamheten innehåller Sveriges alla momssatser 6 procent,
              12 procent och 25 procent så länge det är i Sverige. Men om de
              arrangerar en paketresa, till exempel en skidresa till Italien,
              träffar de på olika momssatser hela vägen dit och även under vistelsen
              där. Precis som hos oss kan det vara en, två eller kanske tre
              olika momssatser.
            </seg>
            <seg n="48d2ee57">
              Uppenbarligen finns det en hel del att göra inom området för
              att förbättra och förenkla. Det vi i dag gör med grönboken får
              väl betraktas som ett led i det arbetet.
            </seg>
          </u>
          <note n="81fbdfdc">
            Fru talman! Jag yrkar bifall till utskottets förslag.
          </note>
          <note type="speaker" n="2aa04ab0">
            Anf. 25 JACOB JOHNSON (V):
          </note>
          <u who="jacob_johnson_31d6eb" xml:id="i-b2dffdd7098080af-0" n="d3aa815b">
            <seg n="63ab921a">
              Fru talman! Bakom detta utlåtande om EU-kommissionens grönbok
              om mervärdesskattens framtid står alltså ett enigt skatteutskott,
              så risken finns att det blir lite upprepningar här från talarstolen.
              Å andra sidan är frågan om mervärdesskatternas framtid i EU och
              även i Sverige en viktig fråga. Om det blir lite tjatigt kan åhörarna
              kanske trösta sig med ordspråket att repetition är all kunskaps
              moder.
            </seg>
            <seg n="cef9b957">
              Ett av syftena med den breda översynen av det gemensamma mervärdesskattesystemet
              är att motverka skattefusk. I grönboken redovisas uppskattningar,
              att det så kallade mervärdesskattegapet det vill säga skillnaden
              mellan vad som teoretiskt borde betalas i moms och vad som faktiskt
              betalas inom EU uppgår till 12 procent av de faktiska mervärdesskatterna
              eller, i absoluta tal, till drygt 100 miljarder euro år 2006.
              Det är alltså fråga om väldigt mycket pengar.
            </seg>
            <seg n="b578ba1d">
              Enligt samma uppskattning var dock mervärdesskattegapet i Sverige
              samma år betydligt lägre, ca 3 procent. Även där är det är en
              försvarlig summa drygt 800 miljoner euro, drygt 7 miljarder kronor.
            </seg>
            <seg n="605ca453">
              Andra länder uppvisar betydligt högre beräknat mervärdesskattegap.
              Högst år 2006 låg EU:s krisland nummer ett i dag, Grekland, med
              30 procent. Även andra länder låg på en anmärkningsvärt hög nivå,
              till exempel Storbritannien även det för övrigt ett land med mycket
              stora ekonomiska problem med sina 17 procent.
            </seg>
            <seg n="b8e0e5b0">
              Effektiv skattekontroll och god skattemoral bland företagare
              och invånare är naturligtvis grundläggande i förebyggande syfte
              här.
            </seg>
            <seg n="b40b41ba">
              Utskottet tar i sitt utlåtande upp tankar på ett förenklat uppbördssystem
              som ett medel för att minska skattefusket inom området. Det skulle
              kunna göras bland annat genom en standardiserad gemensam momsdeklaration.
              En annan sak är att ha en enda kontaktpunkt vid gränsöverskridande
              transaktioner, så kallad one stop shop. Dessa förslag är väl värda
              att ta fasta på men kräver ytterligare utredningar innan de kan
              förverkligas.
            </seg>
            <seg n="90d7ca8e">
              Fru talman! Kommissionen hänvisar inledningsvis till behovet
              av en bredare skattebas för att finansiera välfärdssamhället i
              framtiden. Men några frågor om detta ställs inte i den här grönboken.
              En ökning av mervärdesskatteintäkter skulle, allt annat lika,
              rimligtvis innebära motsvarande minskningar av andra skatter.
            </seg>
            <seg n="9ff7facc">
              Utskottet framhåller för sin del att en övergång från skatter
              på arbete och kapital till konsumtion och dess konsekvenser i
              Sverige är en stor fråga som i sig kräver noggranna överväganden.
            </seg>
            <seg n="779bbce2">
              Vid den öppna utfrågning om mervärdesskattesystemets framtid
              som utskottet anordnade i mars lyftes denna fråga fram av Sveriges
              Kommuner och Landsting, SKL. SKL framhåller att en förskjutning
              från direkt beskattning till indirekt beskattning påverkar en
              av grundbultarna i det kommunala självstyret, nämligen beskattningsrätten.
            </seg>
            <seg n="cec9cc24">
              Om andelen av kommunernas och landstingens intäkter i form av
              statsbidrag, särskilt då riktade bidrag, ökar på bekostnad av
              egna kommun- och landstingsskatteintäkter begränsas det kommunala
              handlingsutrymmet enligt SKL ett handlingsutrymme som anses vara
              nödvändigt för finansieringen av välfärden i framtiden.
            </seg>
            <seg n="10197f4a">
              Det här är, fru talman, en viktig långsiktig fråga som så att
              säga ligger i tangentens riktning. Om och när ett förändrat mervärdesskattesystem
              skapar ökade intäkter är alltså en viktig fråga att bevaka i framtiden.
            </seg>
            <seg n="0eb992d6">
              Fru talman! Kommissionen anser liksom utskottet att det finns
              goda skäl att eftersträva ett mervärdesskattesystem med så få
              områden med reducerade skattesatser som möjligt. Men det måste
              finnas möjligheter för medlemsstaterna att i vissa sammanhang
              ha reducerade skattesatser. I Sverige har vi till exempel en lägre
              momsskattesats för livsmedel. Visserligen ifrågasätts den återkommande
              från olika håll. Likafullt beskattas livsmedel i dag med 12 procent,
              att jämföra med standardskattesatsen 25 procent.
            </seg>
            <seg n="3d1132d9">
              Här vill jag något komplettera Gunnar Andréns påpekande om att
              Sverige har den högsta momsskattesatsen i EU. Det är sant. Men
              på samma nivå ligger Danmark och Ungern. Flera andra länder ligger
              på 2324 procent. Sverige skiljer alltså inte ut sig speciellt
              mycket med sin skattesats.
            </seg>
            <seg n="308646fe">
              Frågan om momsskattesatsen till exempel avseende livsmedel är
              en fråga som vi själva ska äga, och så ska det vara även i framtiden.
            </seg>
            <seg n="ce81f483">
              En liknande och mer aktuell fråga är den om momsplikt för inkomster
              avseende den ideella sektorn idrottsföreningar med flera. I Sverige
              är denna ideella sektor momsbefriad. Men, som många redan talat
              om, ifrågasätter EU-kommissionen detta.
            </seg>
            <seg n="6e4c99da">
              Ett enigt utskott betonar vikten av att ett nytt regelverk fortsatt
              måste undanta den ideella sektorn från momsplikt. Det är bättre
              att föräldrar och andra lägger ned mer tid på ungdomar än på att
              ägna sig åt momsredovisningar som knappast minskar den administrativa
              bördan för föreningarna och som inte heller kommer att generera
              så värst mycket pengar.
            </seg>
            <seg n="5851e989">
              Föreningslivet är en grundbult i den svenska demokratin. Jag
              förutsätter att regeringen med kraft driver frågan om momsbefrielse
              gentemot EU-kommissionen. Det är naturligtvis en styrka att riksdagens
              partier är eniga i frågan liksom vi, som sagt, är även om detta
              utlåtande.
            </seg>
          </u>
          <note n="2c5bdde8">
            Avslutningsvis yrkar jag bifall till utskottets förslag.
          </note>
          <note n="e2cf1b40">
            Överläggningen var härmed avslutad.
          </note>
          <note n="e6884a00">
            11 § Grönbok om ett gemensamt strategiskt ramverk för EU:s finansiering
            av forskning och innovation
          </note>
          <note n="259c218a">
            Föredrogs
          </note>
          <note n="b29bb46e">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker" n="7c1a5498">
            Anf. 26 THOMAS STRAND (S):
          </note>
          <u who="thomas_strand_7e1b27" xml:id="i-bc2df4c6c83b2a36-0" n="4eed8b33">
            <seg n="cd509488">
              Fru talman! I dag ska vi diskutera utbildningsutskottets utlåtande
              över Europeiska kommissionens grönbok med titeln Från utmaningar
              till möjligheter: Mot ett gemensamt strategiskt ramverk för EU:s
              finansiering av forskning och innovation .
            </seg>
            <seg n="ad4c2268">
              Grönboken har legat till grund för ett brett samråd i Europa.
              Flera nyckelfrågor lyfts fram i grönboken frågor som under några
              vårmånader varit föremål för samtal och diskussion.
            </seg>
            <seg n="6aa97c01">
              Det är viktigt att diskutera just forsknings- och innovationsfrågor
              i ett europeiskt perspektiv. Vi lever i en global värld. Sverige
              är en del av EU, och Sverige är en del av den globala världen.
              Vi behöver fundera över saker vi ska samarbeta omkring för att
              möta de samhällsutmaningar som står framför oss.
            </seg>
            <seg n="8e22ac6d">
              Det är en styrka att det är ett enigt utskott som står bakom
              detta utlåtande. På ett övergripande plan är vi över partigränser
              eniga om forsknings- och innovationspolitikens strategiska betydelse
              på EU-nivå. Däremot är vi inte alltid lika överens om forsknings-
              och innovationspolitikens inriktning och innehåll i en svensk
              kontext, men den debatten får vi ta en annan gång.
            </seg>
            <seg n="295289d1">
              Europeisk forskning och innovation måste stärkas. Vi brukar ofta
              hänvisa till den så kallade kunskapstriangeln. Kunskapstriangeln
              består av tre delar: utbildning, forskning och innovation. Vi
              påpekar med emfas att det behövs bättre koppling mellan dessa
              tre delar mellan utbildning, innovation och forskning. Det är
              lika giltigt och gångbart i ett europeiskt perspektiv. Vi behöver
              stärka kunskapstriangeln.
            </seg>
            <seg n="841f9429">
              Vi är också eniga om att vi behöver en tydligare inriktning på
              kvalitet, spetsresultat, konkurrensförmåga och samhällsmål. Inriktningen
              bör vara att skapa ett europeiskt mervärde.
            </seg>
            <seg n="dba9b97a">
              Grönboken lyfter fram frågor som är angelägna och av stor vikt
              för Europas framtid. Vi står inför stora utmaningar som kräver
              samordnade insatser och åtgärder. Därför skriver utskottet i sitt
              utlåtande att europeiska och internationella samarbeten är avgörande
              både ur det nationella perspektivet och för den europeiska forskningens
              utveckling. Vi behöver samarbete både för oss själva i Sverige
              och för att vara en del av Europa och världen.
            </seg>
            <seg n="6d75b85d">
              Jag tycker att grönboken på ett bra sätt sammanfattar de viktiga
              frågor som ska diskuteras i ett europeiskt perspektiv. Det är
              fyra områden som lyfts fram.
            </seg>
            <seg n="78a7f070">
              Det första är det gemensamma arbetet framåt mot EU 2020-målen.
            </seg>
            <seg n="db9a5341">
              Det andra är fokus på att bidra till lösningar på vår tids stora
              samhällsutmaningar.
            </seg>
            <seg n="8ae1ae09">
              Det tredje är vikten av att stärka den europeiska konkurrenskraften.
            </seg>
            <seg n="1a7c528c">
              Det fjärde är vikten av att stärka den europeiska vetenskapsbasen
              och det europeiska forskningsområdet.
            </seg>
            <seg n="f0fa3541">
              Precis som sägs i grönboken är det viktigt att vi får till stånd
              ett gemensamt strategiskt ramverk för att effektivisera finansieringen
              av forskning och innovation. Ett gemensamt strategiskt ramverk
              bör göra EU:s finansiering mer lättåtkomlig för deltagarna, och
              därför finns ett stort behov av förenkling av systemet.
            </seg>
            <seg n="9a475b4e">
              Det är också viktigt att öka näringslivets deltagande i EU:s
              forsknings- och innovationsprogram. Det är särskilt angeläget
              att små och medelstora företag ges goda möjligheter till deltagande
              i dessa program. Det är ytterligare ett skäl till att systemet
              bör förenklas.
            </seg>
            <seg n="a9f61dc9">
              Det är också bra att vi som utskott poängterar att åtgärder bör
              vidtas för att förbättra villkoren för yngre forskare och för
              att stärka jämställdheten och kvinnliga forskares deltagande.
              Inte minst bör åtgärder vidtas för att främja alla forskares mobilitet
              inom EU.
            </seg>
            <seg n="9efecd90">
              Högkvalitativ forskning kräver god tillgång på excellenta forskare
              och ställer krav på det samlade utbildningsväsendet. Vi socialdemokrater
              tycker därför att det är bra att utskottet skriver att skolforskning
              bör vara en del av EU:s forskningsprogram.
            </seg>
            <seg n="a7b43a85">
              Fru talman! Mycket mer skulle kunna sägas om grönboken och vikten
              av att stärka den europeiska forsknings- och innovationspolitiken,
              men jag nöjer mig med detta och hänvisar i övrigt till utskottets
              utlåtande.
            </seg>
            <seg n="d97d5d94">
              Med detta yrkar jag bifall till utbildningsutskottets förslag
              i utlåtandet.
            </seg>
          </u>
          <note type="speaker" n="ae4ee5ec">
            Anf. 27 NINA LUNDSTRÖM (FP):
          </note>
          <u who="nina_lundstrom_9605bf" xml:id="i-7f2070d43ca70d07-0" n="847d9b7f">
            <seg n="39c4adf5">
              Fru talman! Jag vill börja med att yrka bifall till utbildningsutskottets
              förslag i utlåtandet. Så som redan har nämnts behandlar vi här
              Europeiska kommissionens grönbok Från utmaningar till möjligheter:
              Mot ett gemensamt strategiskt ramverk för EU:s finansiering av
              forskning och innovation . Förslaget behandlar 27 frågor. Berörda
              parter inbjuds till samråd som avslutas den 20 maj. Att det är
              ett enigt utskott är mycket bra.
            </seg>
            <seg n="06a1fa43">
              Fru talman! Forskning och innovationer är byggstenar för framtiden,
              både vad gäller nya lösningar, produkter och marknader men också
              i form av ny kunskap som kan bidra till mänsklighetens stora utmaningar.
              Jag vill dock börja med att berätta för kammaren om ett telefonsamtal
              jag fick från en person som länge verkat inom utbildningsväsendet
              både i Sverige och i Afrika. Han ville tala om att han verkligen
              uppskattar att utbildningens betydelse för Sverige hamnat i fokus.
              Reformer som görs är viktiga.
            </seg>
            <seg n="e6cc25fb">
              Han påtalade dock en aspekt som vi sällan lyfter fram i riksdagens
              utbildningsdebatter: att det är en stor förmån att få studera.
              Han berättade om de fattiga familjerna i Afrika som satsar stort
              engagemang för att barnen ska få gå i skolan trots både ekonomiska
              utmaningar och praktiska svårigheter. Det är fint och viktigt
              att gå i skolan. Han berättade om sina erfarenheter av barn från
              olika länder som studerar i Sverige. Vissa barn har samma synsätt
              på skolan här.
            </seg>
            <seg n="8e813c35">
              Han sade: Ni behöver lyfta upp frågan om att det faktiskt är
              en stor förmån att få gå i skola. Denna rätt har inte alla barn
              och unga i världen i dag.
            </seg>
            <seg n="4405bf0a">
              Fru talman! Det är nyttigt att påminnas om dessa ord. Det är
              en stor förmån att få studera. En bra start i skolan ger också
              på sikt möjligheter för högre utbildning och forskning.
            </seg>
            <seg n="c6e95f2e">
              I dag debatterar vi som sagt grönboken som innehåller nyckelfrågor
              som ska beaktas vid EU:s kommande finansieringsprogram för forskning
              och innovation. EU:s investeringar i forskning med ramprogrammet
              för konkurrenskraft och innovation ska integreras med sammanhållningspolitiken.
              Utskottet anser att dessa frågor är mycket angelägna och av stor
              vikt för Europas framtid.
            </seg>
            <seg n="0cf41aec">
              Den framtida europeiska forsknings- och innovationspolitiken
              bör ha sitt fokus på att bidra till lösningen av vår tids stora
              samhällsproblem och på att stärka den europeiska konkurrenskraften
              och den sociala sammanhållningen. De utgångspunkter för framtida
              program som kommissionen för fram i grönboken ligger helt i linje
              med den svenska inställningen.
            </seg>
            <seg n="53847ca9">
              Vi ställer oss alltså bakom ett gemensamt strategiskt ramverk
              för att effektivisera finansieringen av forskning och innovation,
              både nationellt och på EU-nivå. Det gemensamma strategiska ramverket
              bör utveckla synergier och samband med andra instrument, program
              och policyer på regional, nationell och europeisk nivå däribland
              strukturfonderna.
            </seg>
            <seg n="e5614709">
              Det gemensamma strategiska ramverket bör även utformas så att
              det svarar mot höga krav på förenkling, harmonisering och flexibilitet.
              Den framtida forskningspolitiken bör stärka grundforskningen och
              Europeiska forskningsrådet samt utveckla en konkurrenskraftig
              vetenskaplig infrastruktur.
            </seg>
            <seg n="6e4c6604">
              Det är också angeläget att små och medelstora företag ges goda
              möjligheter att delta i EU:s forsknings- och innovationsprogram.
              I går anordnades ett forskningsseminarium som hanterade frågor
              om innovationer och företagens möjligheter att finnas med samt
              utvecklingen av tillämpad forskning. Där var det framför allt
              fokus på de större företagens förutsättningar. Strategiska forskningsområden
              lyftes fram som en viktig komponent vad gäller Sveriges möjlighet
              att utvecklas.
            </seg>
            <seg n="c6a4a51e">
              Det var ett mycket spännande seminarium med många olika medskick,
              och det visar på hur viktigt detta är för hela Sveriges utveckling
              såväl för forskningen och kunskapen som för näringslivet.
            </seg>
            <seg n="2ae760cc">
              Utskottet anser att det bör vidtas åtgärder för att förbättra
              villkoren för yngre forskare och för att stärka jämställdheten
              och kvinnliga forskares deltagande. Utskottet anser vidare att
              rörlighetsfrågorna är viktiga, forskarna ska kunna röra sig mellan
              länderna inom EU. Men det bör även finnas ett globalt perspektiv.
              Forskning och biståndspolitik bör samverka i syfte att bland annat
              nå mål om bekämpandet av fattigdom.
            </seg>
            <seg n="1d67b780">
              Kunskap är viktigt. Det är en förmån att få studera.
            </seg>
          </u>
          <note type="speaker" n="5b5cf3ae">
            Anf. 28 EMIL KÄLLSTRÖM (C):
          </note>
          <u who="emil_kallstrom_82c898" xml:id="i-e5a3cda8fc72e5ad-0" n="94532c27">
            <seg n="44c08857">
              Herr talman! För några veckor sedan debatterade vi forskning
              och innovation på den svenska nivån. Då inledde jag mitt anförande
              med att säga att en modern politik för forskning och innovationer
              bör ha målsättningen att i dag och i framtiden skapa nytta, utveckling
              och välstånd i Sverige och i hela världen.
            </seg>
            <seg n="02a3a3d0">
              Nu debatterar vi mellannivån mellan Sverige och världen, vår
              del av världen, Europa. När man diskuterar en fråga som denna
              tycker man att vi är inne och skrapar på när EU är som bäst. För
              Sveriges del är vår utveckling och vårt välstånd helt avhängigt
              av hur det går för vår del av världen, Europa, och hur Europa
              klarar den internationella konkurrensen, de demografiska och miljömässiga
              utmaningarna och så vidare.
            </seg>
            <seg n="312b0834">
              Därför är det så viktigt att vi har möjlighet att vara med och
              påverka viktiga europeiska processer, varav den vi nu diskuterar
              är en.
            </seg>
            <seg n="41532cc4">
              Jag tycker att det är spännande att tänka sig vad ett enat Europa
              som gör rätt saker kan åstadkomma. När vi diskuterar till exempel
              svensk forsknings- och innovationspolitik erkänner vi ofta att
              Sverige inte kan vara bäst på allt och måste prioritera. På den
              europeiska nivån är det nästan tvärtom. En högst relevant målsättning
              för en aktör så pass stor och stark som EU är att själv och tillsammans
              med nära samarbetspartner bedriva forskning och innovationsarbete
              i världsklass på mer eller mindre vartenda område. Vi i Sverige
              kan på den europeiska nivån komplettera våra styrkor med andras.
              Det är enligt mig en mycket vacker tanke.
            </seg>
            <seg n="e530b67f">
              Det kan sägas mycket, både positivt och negativt, om EU-samarbetet.
              En gång i tiden drev Centerpartiet en kampanj på temat att EU
              skulle bli smalare men vassare. Meningen var att EU skulle koncentrera
              sig på de viktigaste, genuint europeiska frågorna. Den här grönboken
              lyfter fram några av dessa, frågor av stor vikt för Europas framtid.
              Den framtida europeiska forsknings- och innovationspolitiken bör
              ha sitt fokus på att bidra till lösningar på vår tids stora samhällsproblem,
              och det har den också.
            </seg>
            <seg n="1c4e5086">
              Utifrån detta resonemang, att Europa ska fokusera på genuint
              europeiska mål och frågor, tycker jag att denna grönbok från kommissionen
              och Sveriges inspel till denna är mycket rolig läsning tillsammans
              med utskottets ställningstagande. Det här är frågor där den europeiska
              dimensionen ger mervärde och är omistlig.
            </seg>
            <seg n="d36de6fb">
              Kommissionens utgångspunkt är, som tidigare talare har sagt,
              i stora drag rätt och även i linje med Sveriges prioriteringar.
              Jag tycker att det är kul att läsa att EU-kommissionen så tydligt
              framhåller förenkling, brett deltagande, konkurrenskraft och samhällelig
              betydelse genom nyttogörande. Det är bra att vi i utskottet i
              betänkandet trycker på kopplingen mellan forskning och innovation,
              på spetsresultat, konkurrensförmåga och på att lösa samhällsproblemen.
            </seg>
            <seg n="6b165b80">
              Inom EU ska vi ha fri rörlighet för personer, tjänster, varor
              och kapital. Kanske ska vi komplettera dessa med en femte frihet,
              den om fri rörlighet för forskning.
            </seg>
            <seg n="c76b5125">
              Ett aber när det gäller det sjunde ramprogram vi nu är inne i
              och när det gäller europeisk forskning och arbetet kring detta
              är tungrodd byråkrati och krångel. När utbildningsutskottet tidigare
              i år besökte Bryssel träffade vi bland andra representanter för
              European Research Council. Några beklagade sig över krånglet och
              efterlyste mer tillit till forskarna. De sade någonting i stil
              med: Om jag inte sköter mig kan ni ge mig sparken, dra in framtida
              resurser och så vidare, men fram tills att motsatsen är bevisad
              måste vi ha ett system som präglas av mycket större tillit.
            </seg>
            <seg n="6990752e">
              Detta är en efterlysning av en inställning som vi givetvis måste
              sträva mot. Det gäller på många olika områden både på den europeiska
              nivån och i Sverige.
            </seg>
            <seg n="eb306702">
              Det är därför bra att både kommissionen och utskottet är tydliga
              med kraven på förenkling och flexibilitet. Något som blir en konsekvens
              av detta, och som det också trycks på i betänkandet, är att jobbar
              man med förenkling och flexibilitet kommer man mer eller mindre
              automatiskt att sträva mot en annan viktig prioritering, nämligen
              den om att lyfta små och medelstora företags och andra aktörers
              möjligheter till att delta i EU-programmen. Vi måste i Sverige
              och i Europa låta tusen blommor blomma. Jag tror att det är så
              de bästa idéerna kommer till liv.
            </seg>
            <seg n="633b999c">
              Med de orden och tillsammans med allianskamraterna och även oppositionen
              det är ett enigt utskott yrkar jag bifall till förslaget i utlåtandet.
            </seg>
          </u>
          <note type="speaker" n="471a90a8">
            Anf. 29 RICHARD JOMSHOF (SD):
          </note>
          <u who="richard_jomshof_d1023a" xml:id="i-863c5db02a64dce9-0" n="5a666691">
            <seg n="87940586">
              Herr talman! Vi har som sagt i dag att ta ställning till ett
              utlåtande om EU-kommissionens grönbok om ett gemensamt strategiskt
              ramverk för EU:s finansiering av forskning och innovation. Som
              mycket riktigt påpekats är det ett enigt utskott som står bakom
              detta. Vi som debatterar säger ungefär samma saker, vilket kanske
              inte är så konstigt. Också vi står bakom utlåtandet även om vi
              har några synpunkter som jag ändå skulle vilja påpeka och förtydliga.
            </seg>
            <seg n="7bb61a2d">
              Vi menar att det överlag är mycket positivt att man väljer att
              ta ett helhetsgrepp, som man nu gör, kring forskning och innovation.
              Dock måste vi beakta att forskning och innovation inte enbart
              ska vara inriktat på att uppfylla de strategiska mål som för tillfället
              är aktuella, vilket vi diskuterat tidigare, även om det så klart
              är viktigt. Vi måste ta oss an våra stora samhällsutmaningar.
              Men det måste finnas en balans, och det är viktigt att vi hittar
              en balans så att vi vågar finansiera forskning och innovation
              även där den omedelbara nyttan kanske inte är riktigt självklar.
            </seg>
            <seg n="29afbad5">
              Vi är i grunden mycket positiva till att näringslivet involveras
              i samtliga steg, från grundforskning till färdig produkt, inte
              minst för att stärka Sveriges konkurrenskraft och även EU:s konkurrenskraft.
              Inte heller här får det innebära att universiteten styrs för mycket
              av näringsliv och politik, det vill säga av oss. Det är extremt
              viktigt att vi hittar den balansen.
            </seg>
            <seg n="a5f4400a">
              Jag vill i sammanhanget nämna att förkommersiell upphandling,
              som det heter i brist på bättre ord skulle jag vilja säga, framstår
              som ett utmärkt exempel på en modell där samtliga parter kan stärka
              varandra och att man kan få betydande hävstångseffekter. Att man
              kan göra det är jag helt övertygad om. Dock har vi svårt att se
              hur detta ska kunna ske inom ramen för normal upphandling. Det
              borde i stället kunna hanteras inom ramen för någon variant av
              nationellt och eller regionalt stödprogram där offentliga upphandlare
              får investera pengar i eventuella framtida unika produkter och
              tjänster. Detta är någonting vi tror på.
            </seg>
            <seg n="b9b07c7d">
              När det gäller fokus på fördelning av pengar anser vi att det
              kanske är lite fel väg att gå att använda den större delen av
              pengarna till att lyfta fram regioner där forskning och innovation
              är som svagast. I det här fallet tror jag rätta mig om jag har
              fel att det är 86 miljarder av totalt 139 miljarder euro som fördelas
              inom ramen för sammanhållningspolitiken. Vi menar att de här pengarna
              i stället skulle kunna användas till att förvandla redan bra kunskapskluster
              till världsledande. Jag menar att regeringen här borde vara tydlig.
              Det är betydligt bättre att satsa sina pengar på forskning och
              innovation än att kanske lyfta upp andra centrum upp till en medioker
              nivå. Det kan kanske låta hårt, men ska vi kunna stärka vår internationella
              konkurrenskraft måste vi försöka vässa våra spjutspetsar. Vi tycker
              att det är enormt viktigt.
            </seg>
            <seg n="60407b54">
              Ett relativt sett mindre antal riktigt starka regionala forsknings-
              och innovationsområden kommer, menar vi, att kunna fungera som
              draglok i tillväxten och i uppfyllandet av de strategiska mål
              som har uppställts. Därför menar vi att en större del av de medel
              som avsatts till struktur- och sammanhållningsfonderna i stället
              bör flyttas över och satsas mer renodlat på den bästa forskningen,
              den bästa utvecklingen och den bästa innovationen.
            </seg>
            <seg n="0eaf19ee">
              I övrigt ställer jag mig bakom i stort sett det mesta som har
              sagts. Jag har inget annat att tillägga.
            </seg>
          </u>
          <note type="speaker" n="27acccf1">
            Anf. 30 YVONNE ANDERSSON (KD):
          </note>
          <u who="yvonne_andersson_3449f2" xml:id="i-af1572dfff13fbfb-0" n="9e21734d">
            <seg n="7fdf40c8">
              Herr talman! Det här är ett mycket spännande utlåtande som vi
              gör angående EU:s finansiering av forskning och innovation när
              vi ska ha ett gemensamt strategiskt ramverk. Jag kan bara yrka
              bifall till förslaget i utlåtandet, men jag vill ändå ta upp de
              fem delar som vi pekar på.
            </seg>
            <seg n="ba21d0e6">
              Den ena handlar om att europeisk forskning måste komma närmare
              och kopplas till innovation. Det behövs en inriktning på både
              konkurrenskraft och på spetskunskap. Här kan Sverige bidra på
              ett tydligt sätt till att Europa blir starkare, för Sverige har
              redan nu väldigt viktig forskning som hävdar sig väl i världen
              och inte minst lyfter upp Europas forskning.
            </seg>
            <seg n="152ddf91">
              Den andra delen som vi pekar på i utlåtandet handlar om att omvandla
              kunskaper till innovation. Det har vi varit dåliga på i hela västvärlden,
              inte minst i Europa och i Sverige. Här tror jag att vi tillsammans
              med europeiska länder kan få en ökad fart på innovationerna, vilket
              gör att vi också kan öka vår andel i världen när det gäller handel
              och export av kunskap, tjänster och produkter.
            </seg>
            <seg n="1ec7dec9">
              Den tredje delen handlar om balansen mellan tillämpad forskning
              och grundforskning. Ända sedan de gamla grekerna har detta varit
              en ständig diskussion. Man har velat separera dessa båda, men
              vi vet att när de är separerade kommer vi inte framåt på samma
              sätt. Därför är det jätteviktigt att vi i varje avseende funderar
              lite mer tvärvetenskapligt på hur vi kan få ihop olika ämnesområden
              och framför allt också kunna se grundforskning och tillämpad forskning
              som både och och inte antingen eller.
            </seg>
            <seg n="0091c86a">
              Den fjärde viktiga delen är samarbetet mellan lärosäten, akademiska
              lärosäten, och företag. Jag tror att detta är en utveckling som
              i hög grad tillhör det moderna samhället och vår framtid. Därför
              behöver vi hela tiden ha en modernisering av våra universitet
              och samarbetet med företag och med forskning och utveckling inom
              olika företag.
            </seg>
            <seg n="a05a2d3e">
              Detta, om jag får säga det från den här talarstolen, jobbar just
              nu Ingenjörsvetenskapsakademien mycket med genom att också dela
              med sig av sin kunskap till riksdagens ledamöter vid sina seminarier.
              Det tredje för våren hålls om en timme.
            </seg>
            <seg n="a0540fd6">
              Som kvinna kan jag inte heller låta bli att peka på vikten av
              jämställdhet och kvinnors roll i de här sammanhangen, liksom de
              unga forskarnas och doktorandernas. Thomas Strand tog upp vikten
              av att vi satsar på unga forskare. I samband med utskottets besök
              på Vetenskapsrådet i går passade vi på att ta upp frågan: Vad
              är unga forskare? Jo, det är de som precis är färdiga med sin
              forskarutbildning, och det är viktigt att de får möjlighet att
              komma fram. Här finns mycket att göra, och det pekar också vi
              på gentemot den strategi som vi ska fortsätta med.
            </seg>
            <seg n="7b488b3a">
              Med detta yrkar jag bifall till förslaget i ett bra utlåtande
              om grönboken.
            </seg>
          </u>
          <note type="speaker" n="581d3a92">
            Anf. 31 JAN ERICSON (M):
          </note>
          <u who="jan_ericson_c141e8" xml:id="i-c33578f35e36ff52-0" n="661c3f3f">
            <seg n="1e1931fc">
              Herr talman! I går besökte utskottet Vetenskapsrådet, precis
              som Yvonne Andersson nämnde. Då fick vi en tydlig illustration
              av hur allvarliga effekterna kan bli när man skär ned på forskningen,
              vilket vi i Sverige gjorde under några år innan alliansregeringen
              tillträdde. Det fick effekter. Man sade upp personer, och forskningen
              minskade. Det är glädjande att kunna konstatera att alliansregeringen
              har satsat betydligt mer pengar rekordmycket på forskning och
              innovation i Sverige.
            </seg>
            <seg n="da1167de">
              EU:s grönbok ligger helt i linje med regeringens politik. Det
              har sagts många kloka ord om detta nu. Vi har hyllat forskningen
              gemensamt, och utskottet står enigt bakom skrivningarna. Därför
              ska jag inte yttra mig särskilt mycket mer utan bara yrka bifall
              till utskottets förslag i utlåtandet.
            </seg>
          </u>
          <note n="e2cf1b40">
            Överläggningen var härmed avslutad.
          </note>
          <note n="11bfdd9d">
            12 § Ändrade regler för elektroniska kommunikationer och andra
            IT-politiska frågor
          </note>
          <note n="259c218a">
            Föredrogs
          </note>
          <note type="speaker" n="49334cd5">
            Anf. 32 ANNELIE ENOCHSON (KD):
          </note>
          <u who="annelie_enochson_881985" xml:id="i-6c1ef6e30c46f9ff-0" n="a7ea00a7" next="i-9b343bd5ea0f6bed-0">
            <seg n="12fda69b">
              Herr talman! I denna kammare har vi ofta debatter om svårförståeliga
              saker och betänkanden med långa och krångliga namn. Detta är ett
              sådant betänkande.
            </seg>
          </u>
          <note n="430aaa9c">
            Trafikutskottets betänkande i dag behandlar dels en proposition
            från regeringen, nr 115, som heter Bättre regler för elektroniska
            kommunikationer , dels 34 motionsyrkanden från den allmänna motionstiden.
          </note>
          <u who="annelie_enochson_881985" xml:id="i-9b343bd5ea0f6bed-0" n="a7ea00a7" prev="i-6c1ef6e30c46f9ff-0">
            <seg n="4d35428b">
              Lagen om elektronisk kommunikation, förkortad LEK, trädde i kraft
              den 25 juli 2003. Genom denna genomfördes i huvudsak de direktiv
              som sedan 2002 utgör grunden för EU:s regelverk för elektroniska
              kommunikationer. Lagen om elektronisk kommunikation syftar till
              att enskilda och myndigheter ska få tillgång till säkra och effektiva
              elektroniska kommunikationer och största möjliga utbyte när det
              gäller urvalet av elektroniska kommunikationer samt deras pris
              och kvalitet. Syftet ska uppnås bland annat genom att konkurrensen
              främjas.
            </seg>
            <seg n="407e4762">
              I LEK regleras rätten att använda radiofrekvenser och nummer,
              och ett särskilt förfarande fastställs för att fortlöpande analysera
              konkurrenssituationen på marknaden. Vid behov ska företag med
              betydande marknadsinflytande på en fastställd marknad åläggas
              särskilda skyldigheter i syfte att skapa en effektiv konkurrens.
            </seg>
            <seg n="1cce1808">
              I LEK finns även ett stort antal bestämmelser som är ägnade att
              stärka konsumentskyddet liksom integritetsskyddet inom området
              för elektroniska kommunikationer. Post- och telestyrelsen är den
              myndighet som bland annat utövar tillsyn, beslutar om skyldigheter
              och prövar frågor om till exempel tillstånd.
            </seg>
            <seg n="f53a7548">
              Det pågår ett omfattande arbete med att utforma en bred och sammanhållen
              IT-politisk strategi och för att göra Sverige till ett informationssamhälle
              för alla.
            </seg>
            <seg n="9b0038c0">
              Utskottets majoritet ställer sig bakom regeringens förslag till
              ändringar i lagen om elektronisk kommunikation. De föreslagna
              lagändringarna har huvudsakligen sin grund i reviderade EU-direktiv.
              Utskottet välkomnar att en sådan översyn har genomförts, inte
              minst mot bakgrund av den snabba tekniska och marknadsmässiga
              utveckling som kännetecknar just informations- och kommunikationsteknikområdet.
              Det är därför enligt utskottets mening angeläget att lagstiftningen
              moderniseras och anpassas till utvecklingen på området. Författningsförslagen
              föreslås träda i kraft den 1 juli 2011.
            </seg>
            <seg n="8fd73c55">
              De 34 motionsyrkandena från allmänna motionstiden behandlar ett
              brett spektrum av IT-politiska frågor såsom integritetsskydd,
              robusta kommunikationer, internationell roaming för datakommunikationstjänster,
              öppen källkod och öppna standarder, IT och miljön samt sociala
              medier.
            </seg>
            <seg n="986af9b8">
              Det finns sex reservationer från Socialdemokraterna, Miljöpartiet,
              Sverigedemokraterna och Vänsterpartiet.
            </seg>
            <seg n="2d41f46d">
              Herr talman! Med dessa inledande ord överlämnar jag betänkandet
              för debatt till mina kolleger i trafikutskottet.
            </seg>
          </u>
          <note type="speaker" n="8e01b565">
            Anf. 33 DÉSIRÉE LILJEVALL (S):
          </note>
          <u who="desiree_liljevall_4d39e5" xml:id="i-9fff57ac211576db-0" n="feebc228">
            <seg n="587f6139">
              Herr talman! Över 3,2 miljoner gånger har klippet om den lilla
              minipingvinen Cookie laddats ned från Internet. Cookie, som är
              den senaste i raden av näpna djur som gör succé över världen,
              har en infektion i sin ena fot och måste få sitt bandage omlagt
              dagligen. Men lilla Cookie är glad ändå, särskilt när djurskötarna
              på Cincinatti Zoo kittlar honom på magen så att han kiknar av
              skratt.
            </seg>
            <seg n="7b07419d">
              Herr talman! Cookie är faktiskt huvudtemat för dagens IT-debatt
              också men inte i form av en kittlig och fnittrig minipingvin utan
              i form av textbaserade datafiler, så kallade cookies. På riksdagens
              bord ligger för beslut regeringens proposition Bättre regler för
              elektroniska kommunikationer . Propositionen bygger framför allt
              på de ändringar som krävs av den svenska lagstiftningen för att
              baka in aktuella EU-direktiv.
            </seg>
            <seg n="2abeb12e">
              Vi socialdemokrater är i stora delar överens med majoriteten
              i utskottet kring det här regeringsförslaget, men på en viktig
              punkt är vi inte med på noterna. Vi motsätter oss den nya formulering
              som skulle innebära att Internetanvändare måste godkänna cookies
              innan de sparas på datorn. Det skulle i praktiken innebära två
              saker.
            </seg>
            <seg n="bc2b5091">
              För det första krånglar det till vardagen rejält för mig som
              Internetanvändare. Jag kommer att överösas av popup-fönster varje
              gång jag går in på en hemsida. Tänk själv hur det skulle bli!
              Om jag till exempel går in på Aftonbladets hemsida skulle jag
              behöva klicka bort ett trettiotal popup-fönster ett och ett innan
              jag kunde läsa tidningsartiklarna i lugn och ro.
            </seg>
            <seg n="bdd20b29">
              För det andra sätter det käppar i hjulet för medie- och annonsbranschen
              och riskerar att försvåra deras syfte med cookies, nämligen att
              lagra information om Internetanvändarens surfhistorik och göra
              det möjlighet att anpassa en sajts innehåll efter besökarna.
            </seg>
            <seg n="cb4acdac">
              Det finns också en stor risk att ett godkännande av cookies kan
              skrämma besökarna. Många vet inte vad cookies är och kommer att
              säga nej med automatik, vilket naturligtvis inte är till godo
              för sajterna. Det skulle påverka både sajternas besöksstatistik
              och annonsföretagen, som via cookies samlar in information om
              användarna och sedan säljer vidare till annonsörer.
            </seg>
            <seg n="4ab82fb8">
              Herr talman! Det här går stick i stäv med den framåtsyftande
              IT-utveckling som vi socialdemokrater vurmar för. Så här vill
              vi inte ha det! Och det vill inte branschen heller. Hela Internetsverige
              oroar sig för regeringens bakåtsträvande IT-politik. Företrädare
              för alla inblandade branscher, för reklambranschen, massmedierna
              och Internetoperatörerna, är enhälligt unisont mot regeringens
              lösning och ställer sig bakom vårt initiativ.
            </seg>
            <seg n="4b2e093e">
              Herr talman! Till och med regeringens egen expertmyndighet, Post-
              och telestyrelsen, är emot förslaget. Den fråga som man måste
              ställa sig är förstås: Varför i hela fridens namn vill regeringen
              trycka igenom en lagändring som både branschen och PTS är missnöjda
              med?
            </seg>
            <seg n="6dadd21a">
              Det yttersta skäl som anges är Internetanvändarnas integritet.
              Det är förstås bra integritet bör värnas. Men enligt vårt sätt
              att se på det kan integritetsskyddet vid nedladdning av cookies
              hanteras på ett väsentligt mer rationellt sätt än vad som förslås
              i propositionen, till exempel genom att medgivande görs samlat
              via webbläsarens inställningar. En sådan lösning hade varit till
              godo både för den enskilde Internetanvändaren som onlinemedierna,
              och vår bedömning är att en sådan juridisk konstruktion är fullt
              förenlig med skrivningarna i det aktuella EU-direktivet.
            </seg>
            <seg n="4e554fe0">
              Men den svenska regeringen väljer att gå längre än vad direktivet
              kräver. Om det blir lag riskerar branschen och konsumenterna att
              hamna i limbo, där man inte vet vad som gäller och där reglerna
              till slut får prövas i domstol. Det är fel väg att gå.
            </seg>
            <seg n="a7d258e5">
              Herr talman! Jag föreslår riksdagen att bifalla reservation 1,
              vilket innebär ett nej till regeringens strängare regler om cookies.
              Min uppmaning till regeringen är: Gör om! Gör rätt!
            </seg>
          </u>
          <note n="5ef1b90d">
            I detta anförande instämde Gunilla Carlsson i Hisings Backa,
            Lars Mejern Larsson, Suzanne Svensson och Anders Ygeman (alla
            S) samt Tony Wiklander (SD).
          </note>
          <note type="speaker" n="4e7e5bb7">
            Anf. 34 ANNIKA LILLEMETS (MP):
          </note>
          <u who="annika_lillemets_d743a3" xml:id="i-aabce26e4a7aa400-1" n="cafbbe45">
            <seg n="355599b5">
              Herr talman! Vi i Miljöpartiet välkomnar de förslag till ändringar
              i lagen om elektronisk kommunikation som syftar till att stärka
              konsumentskyddet. Dessa är angelägna. Men vi anser att regeringen
              på flera punkter borde gå längre för att värna konsumentskyddet.
            </seg>
            <seg n="07c7e2ac">
              Till att börja med är långa bindningstider i avtal om till exempel
              telefonitjänster ett stort hinder för konsumenter att byta tjänsteleverantör.
              Har man råkat välja fel får man dras länge med konsekvenserna
              av sitt val. Detta påpekades så sent som i höstas av Post- och
              telestyrelsen, PTS. PTS understryker i en rapport från april 2011
              om allmänhetens klagomål på området elektronisk kommunikation
              att det genom åren har varit många klagomål om avtalsvillkor,
              ofta just att det har varit svårt att komma ur eller byta avtal.
            </seg>
            <seg n="46f1251e">
              24 månader blir nu den längsta tillåtna avtalstiden, enligt det
              ändrade direktivet om samhällsomfattande tjänster. Men EU tillåter
              att medlemsländerna kan välja en kortare längsta tillåtna avtalstid.
              Det är synd att regeringen väljer att inte utnyttja denna möjlighet.
            </seg>
            <seg n="a30a4bee">
              Det är visserligen bra att regeringen föreslår skärpningar som
              gör det möjligt för konsumenten att få en bindningstid på 12 månader.
              Men man vill fortfarande tillåta upp till 24 månader. Det är en
              alltför lång tid. Det finns en risk att den som köper ny telefon
              binder upp sig längre än han eller hon egentligen skulle vilja.
              Vi i Miljöpartiet anser, precis som Konsumentverket, att 12 månader
              ska vara den maximala bindningstiden för avtal mellan en konsument
              och den som tillhandahåller elektroniska kommunikationstjänster.
            </seg>
            <seg n="545124e0">
              Vidare är det ofta svårt att få överblick över kostnaderna, med
              alla de tjänster som telekomföretag erbjuder. Vi anser därför
              att det bör vara obligatoriskt att redovisa prisjämförelser för
              den som tillhandahåller en allmän telefontjänst.
            </seg>
            <seg n="b37fc10f">
              Tyvärr har regeringen inte tagit till vara direktivets möjligheter
              att införa ett generellt krav på företagen att tillhandahålla
              prisjämförelser. Det borde vara självklart att konsumenterna får
              full information, så att det går att göra välinformerade val.
            </seg>
            <seg n="2e60e4fe">
              Det handlar ytterligare om de bestämmelser om spärrtjänster som
              infördes 2008 i lagen om elektronisk kommunikation för att skydda
              konsumenter mot oväntat höga kostnader. De gäller bara samtalstjänster.
              Operatörerna är alltså inte skyldiga att ha kostnadsspärrar för
              datatrafik.
            </seg>
            <seg n="caf7c62b">
              Regeringen föreslår nu i propositionen vissa skärpningar, men
              de är otillräckliga. Internet via mobiltelefon är ett av de områden
              där det är svårast att som konsument få grepp om kostnaderna.
              Vi menar att regelverket kring kostnadskontroll därför bör omfatta
              även datatrafik.
            </seg>
            <seg n="217061b7">
              Att den som tillhandahåller allmänt tillgängliga elektroniska
              kommunikationer ska föra en löpande förteckning över integritetsincidenter
              är en välkommen förstärkning av den personliga integriteten. Vi
              i Miljöpartiet anser att regeringens förslag om detta behöver
              kompletteras med ett krav på att dessa förteckningar ska vara
              offentliga. Då blir det lättare för den som vill undersöka hur
              bra integritetsskydd olika operatörer har, och konsumentens rättigheter
              stärks.
            </seg>
            <seg n="3512710e">
              Eftersom det finns en oro för att den nya lagstiftningen kring
              cookies ska få oönskade konsekvenser tycker jag att det vore bra
              om regeringen ger Post- och telestyrelsen i uppdrag att noga följa
              frågan och återrapportera hur samtyckesreglerna tolkas och tillämpas.
            </seg>
            <seg n="142954e4">
              Detta ger underlag för att kunna vidta åtgärder och justera regelverket
              om konsekvenserna skulle visa sig avvika på ett allvarligt sätt
              från vad som var avsett. Stärkt konsumentmakt och ökad integritet
              är viktiga förbättringar. Men det är också viktigt att lagen är
              teknikneutral; annars blir den snart inaktuell.
            </seg>
            <seg n="dbbec780">
              Flera länder planerar att införa eller har infört direktivet
              i den del som diskuteras. De har hanterat samtyckesfrågan såsom
              vi nu föreslås göra. Några av dessa är Danmark, Nederländerna,
              Frankrike och Belgien. I Finland ser det nästan exakt likadant
              ut i lagtexten. De enda länder som avviker är Storbritannien och
              Irland, som har en annan författningsteknik än vi har i Sverige.
              De kan därför skriva in fler exempel i sin lagtext, vilket man
              inte brukar göra i Sverige.
            </seg>
            <seg n="1937e1bb">
              Vidare har lyckligtvis införandet av det så kallade datalagringsdirektivet
              skjutits upp ett år i Sverige genom ett förslag om minoritetsbordläggning
              av Miljöpartiet och Vänsterpartiet. Det ger oss tid att genomföra
              en samlad översyn av integritetsskyddet inom elektronisk kommunikation.
              Vi i Miljöpartiet föreslår att regeringen tar tillfället i akt.
              Det är nämligen mycket viktigt och välbehövligt att stärka integritetsskyddet.
            </seg>
            <seg n="86959171">
              Tillgång till telefoni till överkomligt pris måste säkerställas
              i hela Sverige. Telia Sonera monterar nu ned delar av det fasta
              kopparnätet på många håll i landet. Men fast mobiltelefoni är
              av olika skäl inte alltid den bästa lösningen eller ens en fungerande
              lösning, särskilt på landsbygden. Speciellt viktigt är att de
              många trygghetslarm som finns runt om i landet fortsätter att
              fungera även om tekniken ändras. Dessa är ofta utvecklade för
              fast telefoni. Kopparnätet kan alltså inte ersättas med annan
              teknik förrän larmens funktion har säkrats.
            </seg>
            <seg n="d1596c8d">
              En väl utbyggd IT-infrastruktur med snabb uppkoppling i hela
              landet ger stora möjligheter i och med att många verksamheter
              inte längre är geografiskt bundna till vissa orter. Det finns
              i dag stora skillnader mellan tätbebyggda områden och glesbygd
              i fråga om tillgång till bredband med högre hastighet. Det är
              angeläget att fler får tillgång till god IT-infrastruktur.
            </seg>
            <seg n="8d35ff9a">
              Det är också viktigt att kommunikationerna är robusta. Störningar
              till följd av bland annat oväder ställer till med svåra problem
              för många inte minst för dem som bor långt från samhällets service.
              Det kan handla om liv och död. När man inte når SOS Alarm kan
              det sluta illa.
            </seg>
            <seg n="1ac86ea2">
              Ofta är människor i glest bebyggda områden utlämnade till en
              enda operatör. Avsaknad av konkurrens går ofta ut över servicenivå
              och driftsäkerhet. Det är inte acceptabelt. Ett sätt att sätta
              press på leverantörer att öka tillförlitlighet och driftsäkerhet
              är att införa ett ersättningssystem till kunder när de drabbas
              av teleavbrott. Erfarenheterna från elområdet visar att det gav
              goda resultat när ett sådant system infördes för elkunderna. Elföretagen
              har drivits att snabbare åtgärda fel för att undvika dyr kompensation
              till sina kunder. Det borde vara självklart att telekunder får
              samma villkor som elkunder i det här avseendet.
            </seg>
            <seg n="83cc97a6">
              Givetvis står jag bakom alla Miljöpartiets reservationer, men
              för tids vinnande yrkar jag bifall endast till reservationerna
              1 och 3.
            </seg>
          </u>
          <note type="speaker" n="c983331c">
            Anf. 35 SIV HOLMA (V):
          </note>
          <u who="siv_holma_f5027c" xml:id="i-7f14d347e1a19737-0" n="8bf1b5d7" next="i-e0a61a95b649fc14-0"/>
          <note n="ede551d2">
            Herr talman! I dagens betänkande behandlas regeringens proposition
            Bättre regler för elektroniska kommunikationer plus en del IT-politiska
            motioner från allmänna motionstiden.
          </note>
          <note n="da8c1e61">
            Regeringens proposition innehåller regler som införs för att
            införliva de aktuella EU-direktiven i svensk lagstiftning. På
            en punkt i lagstiftningen föreslår vi i reservation 1 att regeringen
            återkommer till riksdagen med ett nytt förslag till genomförande
            av artikel 5.3 i det reviderade direktivet om integritet och elektronisk
            kommunikation. I denna punkt instämmer jag i Désirée Liljevalls
            anförande.
          </note>
          <u who="siv_holma_f5027c" xml:id="i-e0a61a95b649fc14-0" n="8bf1b5d7" prev="i-7f14d347e1a19737-0">
            <seg n="8050d6e6">
              Enligt vår mening innebär regeringens lydelse att samtycke måste
              hämtas in varje gång uppgifter ska lagras eller hämtas från en
              abonnents eller användares terminalutrustning. Det riskerar att
              försvåra användningen av så kallade cookies, vilka i dag används
              i stor omfattning för att förbättra webbupplevelsen. Med regeringens
              förslag kan en webbplats generera en mycket stor mängd så kallade
              popup-fönster med frågor om det föreligger samtycke för nedladdning.
            </seg>
            <seg n="de7de7da">
              Motivet för regeringens utformning av artikeln är att värna Internetanvändarens
              integritet, vilket vi naturligtvis välkomnar. Vår invändning mot
              utformningen av artikeln är att samtycke skulle kunna inhämtas
              på ett mer rationellt sätt, exempelvis genom att samtycke görs
              samlat via webbläsarens inställningar. En ny formulering skulle
              också göra det tydligare och undanröja osäkerheten i tolkningen
              av den artikel som nu föreslås. Jag yrkar bifall till reservation
              1.
            </seg>
            <seg n="ba45261d">
              Herr talman! I reservation 3 om integritetsskyddet inom elektronisk
              kommunikation anför vi, Miljöpartiet och Vänsterpartiet, att det
              är väsentligt att värna den personliga integriteten och skydda
              missbruk av personuppgifter. I denna punkt instämmer jag i Annika
              Lillemets anförande, herr talman.
            </seg>
            <seg n="4758f9f5">
              Detta är särskilt angeläget inom elektronisk kommunikation där
              det förekommer mycket integritetskänsliga uppgifter. I dag är
              integritetsskyddet fragmenterat och svårt att överblicka. På senare
              år har en rad förslag och initiativ, inte minst inom EU, påverkat
              detta skydd. Det saknas i dag ett helhetsgrepp på integritetsskyddet.
              På Vänsterpartiets och Miljöpartiets initiativ har införandet
              av det så kallade datalagringsdirektivet skjutits upp ett år.
              Det ger oss, och framför allt regeringen, tid att göra en översyn
              av integritetsskyddet avseende elektronisk kommunikation. Utskottsmajoriteten
              hänvisar bara till EU-kommissionens arbete. Men vi vill att regeringen
              utför en översyn. Denna översyn ska syfta till att man tar ett
              helhetsgrepp på integritetsskyddet, precis som jag sade, och att
              översynen görs med särskilt fokus på EU-relaterade regleringar.
              Jag yrkar bifall till reservation 3.
            </seg>
            <seg n="ee0dc97f">
              Herr talman! I dagens samhälle ska fler och fler tjänster skötas
              på Internet. Det gäller bank- och postärenden eller när man söker
              bostad, vill ha en förskoleplats, beställa tid hos hälso- och
              sjukvården eller förnya recept. Dagligen uppmanar Sveriges Radio
              och Sveriges Television sina lyssnare och tittare att gå in på
              respektive hemsidor för att få mer information eller att använda
              sig av SVT Play för att ta del och få mer av de sända programmen.
            </seg>
            <seg n="20fe56a5">
              Vänsterpartiet anser att staten ska ta ansvar för att alla i
              hela landet får tillgång till IT. I utskottsmajoritetens ställningstagande
              redovisas att regeringen har en ambitiös planering och en rad
              åtgärder. Trots detta kan det inte nog poängteras att det inte
              får bli mycket snack och lite verkstad. De digitala klyftorna
              måste minska, och det kostar pengar att minska dem. Genom ett
              tydligt statligt ansvar kan utvecklingen bli positiv och leda
              till att vardagen förenklas för de flesta samtidigt som miljöpåverkan
              minskas.
            </seg>
            <seg n="b8a4546b">
              Det är lätt att glömma bort att minst en och en halv miljon av
              vårt lands befolkning befinner sig utanför Internetvärlden. Det
              gäller grupperna låginkomsttagare, korttidsutbildade, arbetslösa,
              pensionärer, invandrade och funktionsnedsatta. Dessutom känner
              sig hälften av befolkningen inte delaktig i det nya informationssamhället.
              Det som har kännetecknat alliansregeringens politik över lag är
              att den har gynnat de människor som har de bästa ekonomiska villkoren.
              Det gäller även IT-området. Detta är oacceptabelt. IT och Internet
              måste omfatta alla inte bara högutbildade och höginkomsttagare.
              Därför behövs det en ordentlig och genomtänkt IT-politisk strategi
              för att alla ska kunna bli delaktiga och få tillgång till IT och
              Internet i vardagen.
            </seg>
            <seg n="e45d79f2">
              Det är en avgörande fråga inte bara ur ett demokratiskt perspektiv
              utan också i klimatomställningen, där IT kan användas till att
              minska miljöpåverkan i samhället. Det är i dag en huvuduppgift
              för oss att bygga bort de digitala klyftorna i samhället. Vänsterpartiet
              vill se att en IT-politisk strategi görs tillsammans med folkrörelserna
              för att nå de grupper som befinner sig utanför Internetvärlden.
              Naturligtvis har folkbiblioteken och skolan vid sidan av staten
              nyckelroller i att öka delaktigheten och tillgången till IT för
              alla.
            </seg>
          </u>
          <note n="ffeb4318">
            Jag yrkar bifall till reservation 4.
          </note>
          <note type="speaker" n="95642f38">
            Anf. 36 ANNIKA LILLEMETS (MP) replik:
          </note>
          <u who="annika_lillemets_d743a3" xml:id="i-aabce26e4a7aa400-2" n="cafbbe45">
            <seg n="483a3f87">
              Herr talman! Jag råkade yrka fel. Jag yrkade bifall till reservation
              1, och det vill jag inte göra. Jag vill ta tillbaka det yrkandet.
              Jag menade att yrka bifall till reservation 2 som handlar om spärrtjänster,
              bindningstider och liknande. För att det ska komma i protokollet
              ordentligt yrkar jag nu bifall till reservation 2 och 3 och absolut
              inte till reservation 1.
            </seg>
          </u>
          <note type="speaker" n="1d31d968">
            Anf. 37 SIV HOLMA (V) replik:
          </note>
          <u who="siv_holma_f5027c" xml:id="i-55068d3e4e6b0876-0" n="8bf1b5d7">
            <seg n="091ee540">
              Herr talman! Jag gläder mig åt att Annika Lillemets yrkar bifall
              till reservation 3.
            </seg>
          </u>
          <note type="speaker" n="d5d87c6d">
            Anf. 38 ELIZA ROSZKOWSKA ÖBERG (M):
          </note>
          <u who="eliza_roszkowska_oberg_2004e0" xml:id="i-87078a8a4eb8c97a-0" n="b952080c">
            <seg n="fa273142">
              Herr talman! Med endast några få klick kan min mamma få se och
              prata med mig, mina syskon och deras barn via sin dator hemma
              i Polen och vara delaktig i våra liv trots stora geografiska avstånd
              mellan oss.
            </seg>
            <seg n="fab782c3">
              Med endast några få klick deklarerade fyra och en halv miljon
              svenskar i år elektroniskt. Detta är nytt rekord.
            </seg>
            <seg n="72af2f7e">
              Med endast några få klick kunde demokrati- och frihetskämparna
              organisera sig på nätet för att i den verkliga världen protestera
              mot regimer i norra Afrika.
            </seg>
            <seg n="0a87d9ec">
              IT, eller informationsteknik, och elektroniska kommunikationer
              har på några få decennier förändrat våra liv och är numera en
              självklar del av våra liv. För många är dock den nya tekniken
              skrämmande och komplicerad, och även för vana användare kan hängande
              program och krångliga uppdateringar innebära ett irritationsmoment.
              Ett överflöd av information i form av många e-postmeddelanden
              och kommentarer på sociala medier kan ibland kännas överväldigande.
              Jag misstänker att det finns många människor som känner igen sig
              i den här beskrivningen.
            </seg>
            <seg n="07ab4c04">
              Internet är gränslöst. På fem år har andelen Internetanvändare
              i världen fördubblats enligt ITU, det vill säga International
              Telecommunication Union. År 2010 var andelen av världens befolkning
              som använder Internet uppe i 30 procent. I Sverige har över 99
              procent av befolkningen tillgång till bredband enligt Post- och
              telestyrelsen. En väl utbyggd IT-infrastruktur, en mycket hög
              andel av befolkningen som använder Internet det är cirka tre fjärdedelar
              som använder Internet dagligen i Sverige och vår benägenhet att
              använda ny teknik har gjort att Sverige för andra året i rad är
              på första plats över världens mest konkurrenskraftiga digitala
              ekonomier enligt World Economic Forum. Den svenska Internetekonomin
              genererar i dag 60 000 jobb och uppgick år 2009 till 6,6 procent
              av bnp. Det innebär att den nu är större än jordbruket och byggbranschen.
            </seg>
            <seg n="51b65f06">
              Det finns dock en rad problem och hotbilder när det gäller den
              fortsatta utvecklingen på området.
            </seg>
            <seg n="bdaa0e45">
              Olika regelverk i olika länder, även inom den europeiska unionen,
              begränsar möjligheter till utveckling av en digital inre marknad
              och förhindrar människor och företag från att dra full nytta av
              elektroniska kommunikationer och globaliseringen. Det är inte
              rimligt att företagen behöver anpassa sina affärsplaner 27 gånger
              utifrån 27 olika regelverk beroende på att regler som gäller upphovsrätt,
              beskattning, konsumentskydd, skydd av personliga uppgifter och
              spektrumhantering skiljer sig åt.
            </seg>
            <seg n="6945915b">
              Även på nationell nivå uppstår många hinder på marknader för
              elektroniska kommunikationer. Det handlar bland annat om långdragna
              rättsliga processer och bristande konkurrens, speciellt när det
              gäller accessnätet med anledning av en kraftigt dominerande aktör
              på marknaden.
            </seg>
            <seg n="b2d187c5">
              Herr talman! Som användare av elektroniska kommunikationstjänster
              vill man få rätt information om det man beställer, och man vill
              veta att uppgifter som man lämnar in till sin operatör eller leverantör
              skyddas ordentligt. Många av oss har hört om incidenter som på
              grund av slarv eller riktade attacker leder till spridning av
              känsliga uppgifter. Vi utsätts också för bedrägeriförsök när ett
              e-postmeddelande eller en webbsida uppmanar oss att lämna in våra
              uppgifter, inklusive till exempel lösenord och bankkontonummer.
              Resultatet kan bli att man förlorar kontrollen över sina webbkonton
              och även förlorar mycket pengar.
            </seg>
            <seg n="41565199">
              Som Internetsurfare vill man också ha koll på vad som händer
              när man besöker olika webbsidor, till exempel om någon där ute
              sparar data på min egen dator och har tillgång till den. Spionprogram
              kan titta på allt man gör på sin dator, inklusive vilka tangenter
              man trycker på och vad man ser på skärmen.
            </seg>
            <seg n="a75bd74e">
              Det är därför det är så viktigt att nu följa alliansregeringens
              förslag till ändringar i LEK, lagen om elektronisk kommunikation,
              och i marknadsföringslagen.
            </seg>
            <seg n="b505f529">
              Införandet av ändringar i enlighet med propositionen Bättre regler
              för elektroniska kommunikationer kan öka en harmoniserad tillämpning
              av EU-regelverket för elektroniska kommunikationer. Detta i sin
              tur leder till bättre och effektivare konkurrens och främjar investeringar.
            </seg>
            <seg n="14e4c815">
              Med ett tydligare och teknikneutralt regelverk för dem som tillhandahåller
              elektroniska kommunikationer och den myndighet som utövar tillsyn
              över dessa skapar vi bättre förutsättningar för säkra kommunikationer,
              nätneutralitet och stärkt konkurrens som gynnar slutanvändarna.
            </seg>
            <seg n="ecab2082">
              Ett konkret exempel på att göra lagen mer teknikneutral är att
              förslaget om en funktionell separation, alltså att organisatoriskt
              avskilja särskilda verksamheter, kan innebära att även andra nät
              än det fasta, allmänna telefonnätet inkluderas, vilket betyder
              även fiberbaserade nät.
            </seg>
            <seg n="da0837e0">
              För att kunna fatta bättre beslut om betydande marknadsinflytande
              och skapa en effektiv konkurrens införs nu en uttrycklig huvudregel
              om att förnyade marknadsanalyser måste göras minst vart tredje
              år. Hittills har det inte varit reglerat, och de har skett ungefär
              vart sjätte år.
            </seg>
            <seg n="74e4f13f">
              Driftsäkerhet är en viktig aspekt för elektroniska kommunikationer.
              Vi vill nu klargöra att enligt alliansregeringens förslag i propositionen
              ska operatörernas verksamhet uppfylla rimliga krav på driftsäkerhet
              och den tekniska utvecklingen avspeglas i de säkerhetsåtgärder
              som vidtas. Vi vill även införa krav på att störningar eller avbrott
              av betydande omfattning måste rapporteras till tillsynsmyndigheten
              utan dröjsmål.
            </seg>
            <seg n="31481a19">
              Herr talman! Konsumentskyddet stärks ordentligt med de föreslagna
              lagändringarna. Låt mig ge några exempel. Användare får bättre
              kontroll över sina egna utgifter genom att man ska kunna få en
              specificerad räkning, och det gäller inte bara telefoni utan all
              användning av ett allmänt kommunikationsnät. Om man vill byta
              operatör men behålla sitt gamla nummer ska det gå snabbt och smidigt.
              Vi vill införa en tydlig skärpning som innebär att den mottagande
              tjänsteleverantören ska tillhandahålla tjänsten senast en arbetsdag
              efter överlämnandet.
            </seg>
            <seg n="283a7dfd">
              Operatörerna ska vara tydliga med att informera kunderna om vilka
              eventuella begränsningar som finns i deras telefon- och bredbandsabonnemang.
              Dessutom ska PTS kunna meddela en föreskrift om så kallad lägsta
              tjänstekvalitet, något som tvingar samtliga operatörer på marknaden
              att erbjuda abonnemang utan blockeringar. För att begränsa nätfiske
              och bedrägerier via nätet vill vi nu införa ett förbud i marknadsföringslagen
              mot att i reklam via exempelvis e-post uppmana mottagaren att
              besöka vissa webbsidor som strider mot marknadsföringslagens regler
              och uppmanar till exempel till att lämna känslig information.
            </seg>
            <seg n="1c6cb3c2">
              Bland de över 50 lagändringar som vi nu vill genomföra finns
              en rad förslag som syftar till att öka integritetsskyddet. Vi
              vill bland annat införa formella krav på den som tillhandahåller
              elektroniska kommunikationstjänster att vidta lämpliga tekniska
              och organisatoriska åtgärder för att säkerställa att kundens uppgifter
              skyddas. Vi vill även klargöra i lagen om elektronisk kommunikation
              att data får lagras eller hämtas hos en användare bara om användaren
              får information om syftet med behandlingen och samtycker till
              denna.
            </seg>
            <seg n="c74c0309">
              Dessa och många fler lagförbättringar kan stärka människors förtroende
              för tekniken samt tilliten till elektroniska kommunikationer som
              i sin tur leder till ökad användning av både kommersiella och
              offentliga e-tjänster och förhoppningsvis till uppfyllande av
              vår målsättning att IT ska underlätta vardagen för människor och
              företag.
            </seg>
          </u>
          <note n="d04e15a7">
            Herr talman! Jag yrkar bifall till utskottets förslag i betänkandet,
            inklusive att datumet i övergångsbestämmelsen korrigeras, och
            avslag på samtliga reservationer.
          </note>
          <note type="speaker" n="2c3cae33">
            Anf. 39 DÉSIRÉE LILJEVALL (S) replik:
          </note>
          <u who="desiree_liljevall_4d39e5" xml:id="i-9fff57ac211576db-1" n="feebc228">
            <seg n="d3388a67">
              Herr talman! Jag vill börja med att tacka Eliza Roszkowska Öberg
              för alla debatter om IT som vi haft de senaste fem åren. Det har
              varit up and down, och numera kanske betoningen är på appar. Jag
              önskar henne fortsatt lycka till i debatter med i första hand
              Monica Green, och jag önskar också lycka till med den lilla IT-bebisen
              i magen.
            </seg>
            <seg n="64f5d1c4">
              Jag har valt att koncentrera mitt lilla inlägg till cookielagen.
              Jag vet nämligen att det finns företrädare för branschen som sitter
              framför sina tv-apparater, sina datorer och till och med här på
              läktaren för att lyssna på vilka argument Eliza Roszkowska Öberg
              tar till för att försvara den mycket starkt ifrågasatta cookielagen.
            </seg>
            <seg n="e88dd9fd">
              Den svenska regeringen väljer att föreslå en lagändring som går
              längre än vad direktivet kräver och i realiteten innebär att det
              är upp till rättssystemet att avgöra hur lagen ska tolkas.
            </seg>
            <seg n="48567977">
              Herr talman! Det känns märkligt. Varför måste Sverige gå längre
              än vi behöver? Varför ska vi hasta fram ett förslag för alla andra
              EU-länder när det fanns så mycket missnöje och oro kring den här
              frågan? Varför inte lyssna på en enad bransch?
            </seg>
          </u>
          <note type="speaker" n="34de2114">
            Anf. 40 ELIZA ROSZKOWSKA ÖBERG (M) replik:
          </note>
          <u who="eliza_roszkowska_oberg_2004e0" xml:id="i-87078a8a4eb8c97a-1" n="b952080c">
            <seg n="1e542fd7">
              Herr talman! Låt mig tacka Désirée Liljevall för alla debatter
              under de senaste åren som gällt IT-politiska frågor. Det har varit
              mycket spännande debatter. Många viktiga frågor har diskuterats
              både i kammaren och på olika seminarier och möten. Stort tack
              för det!
            </seg>
            <seg n="c3138ef8">
              Så tillbaka till sakfrågorna. Frågan om cookies är en av många
              frågor som behandlas i betänkandet från trafikutskottet. Det finns
              över 50 lagförslag i anslutning till propositionen Bättre regler
              för elektroniska kommunikationer . Ett av dem handlar om att jag
              som konsument eller Internetsurfare ska kunna få veta och också
              få möjlighet att samtycka, eller inte samtycka, till att information
              sparas av någon annan på min egen dator eller egen terminalutrustning.
              Dessa data från min dator kan också hämtas av andra aktörer utifrån.
            </seg>
            <seg n="199cdcda">
              Désirée Liljevall nämnde i sitt anförande att om man besöker
              någon av den svenska kvällspressens webbsidor blir det många cookies.
              Jag har kollat upp det, och som exempel kan jag nämna att ett
              enda besök på en svensk kvällstidnings webbsida innebär att det
              sparas över 40 cookies med en giltighetstid på upp till 30 år.
              Jag tycker att konsumenter ska ha rätt att få veta detta och ge
              sitt samtycke, eller inte, för att någon utifrån ska få tillgång
              till de data som ska skyddas.
            </seg>
            <seg n="14a324c8">
              Sedan behöver vi alltid komma ihåg att lagstiftningen måste vara
              långsiktig och teknikneutral. Det är därför vi inte vill särreglera
              just cookies i svensk lagstiftning.
            </seg>
          </u>
          <note type="speaker" n="2d595575">
            Anf. 41 DÉSIRÉE LILJEVALL (S) replik:
          </note>
          <u who="desiree_liljevall_4d39e5" xml:id="i-9fff57ac211576db-2" n="feebc228">
            <seg n="10ba6ec5">
              Herr talman! Vi får säkert anledning att återkomma till andra
              IT-frågor i kommande debatter, men i dag fokuserar vi på frågan
              om cookies, tycker jag. Jag anser att regeringen väljer att gå
              fel väg och viker sig för EU. En rädsla för EU kan inte få hindra
              en vettig svensk lagstiftning.
            </seg>
            <seg n="cd8ef67f">
              Alla Internetanvändare vill fortsätta att läsa sidor på nätet
              utan att hindras av femtielva popup-fönster, och branschen vill
              också veta vad som gäller. Vi har möjlighet att få till en skrivning
              som tydliggör vad branschen och konsumenterna har att förhålla
              sig till. Låt oss ställa oss bakom den.
            </seg>
            <seg n="05a01e7b">
              På Näringsdepartementet säger en av de politiskt sakkunniga,
              Henrik Hansson, till medierna att webbreklambranschen inte behöver
              oroa sig men flaggar ändå för framtida rättsliga processer kring
              cookies. Vilka garantier kan Eliza Roszkowska Öberg ge för att
              det inte ska bli några problem? Delar hon den sakkunniges uppfattning
              att det inte är någonting att oroas över?
            </seg>
          </u>
          <note type="speaker" n="82a51af4">
            Anf. 42 ELIZA ROSZKOWSKA ÖBERG (M) replik:
          </note>
          <u who="eliza_roszkowska_oberg_2004e0" xml:id="i-87078a8a4eb8c97a-2" n="b952080c">
            <seg n="904582a9">
              Herr talman! Låt mig först påpeka att från Alliansens sida prioriterar
              vi säkerhet, integritet och konsumentskydd. Det är det viktigaste.
            </seg>
            <seg n="7c4952e3">
              När vi inför direktivet som kommer från EU är det viktigt att
              vi inte skapar egna, nationella lösningar som skiljer sig från
              övriga länder. Här måste jag påpeka att det inte är så att Sverige
              ska gå längre. Endast Irland, Luxemburg och Storbritannien valde
              att infoga en text om till exempel webbläsarinställningar i själva
              lagtexten. Nästan alla länder tar i sin lagtext in artikeltexten
              från direktivet. Det gäller våra grannländer Finland och Danmark,
              men också Nederländerna, Litauen, Polen, Belgien, Lettland, Malta,
              Portugal och Frankrike har sagt sig göra detta. Sverige ska alltså
              inte komma med några egna lösningar och ha en annorlunda lagstiftning.
              Internet är gränslöst, och då behöver vi också ha en lagstiftning
              som kan stödja det som på något sätt är gränslöst.
            </seg>
            <seg n="38fabecc">
              Vi har tydligt i betänkandet sagt, och alliansregeringen säger
              det i propositionen, att det är oerhört viktigt att användarvänligheten
              inte försämras. Det är ingen som säger att det måste lösas med
              popup-fönster, som Désirée Liljevall påstår. Det är viktigt att
              ha bra och relevant information om vad de ska användas till och
              ha möjlighet att ge, eller inte ge, sitt samtycke till att någon
              annan någonstans i världen kan spara eller hämta information från
              min dator.
            </seg>
          </u>
          <note type="speaker" n="031d36a6">
            Anf. 43 SIV HOLMA (V) replik:
          </note>
          <u who="siv_holma_f5027c" xml:id="i-55068d3e4e6b0876-1" n="8bf1b5d7">
            <seg n="f644c650">
              Herr talman! Jag vill först säga att det är synd att regeringen
              inte kan vara lite mindre EU-byråkratisk när det gäller frågan
              om cookies.
            </seg>
            <seg n="ce5c7396">
              Den fråga jag vill ställa till Eliza Roszkowska Öberg gäller
              de digitala klyftorna. Jag uppfattar att det är väldigt mycket
              snack och väldigt lite verkstad från regeringens sida när det
              gäller att åtgärda de digitala klyftorna.
            </seg>
            <seg n="f39846e6">
              Förutom de grupper jag nämnde i mitt anförande tillhör framför
              allt lågutbildade kvinnor dem som befinner sig utanför Internetvärlden.
              Därför blir den logiska frågan: Vad kommer Eliza Roszkowska Öberg
              att göra för att det ska bli mer verkstad, det vill säga vidtas
              mer konkreta åtgärder? När det blir konkreta åtgärder måste det
              också satsas pengar.
            </seg>
            <seg n="bc09fba7">
              Vi står inför en budgetproposition snart, 2012. Jag undrar om
              inte Eliza Roszkowska Öberg kan ge en fingervisning om huruvida
              det kommer starkare åtgärder inför nästa budgetår. Eller ska vi
              bara förlita oss på de vackra orden och formuleringarna?
            </seg>
          </u>
          <note type="speaker" n="39ba12eb">
            Anf. 44 ELIZA ROSZKOWSKA ÖBERG (M) replik:
          </note>
          <u who="eliza_roszkowska_oberg_2004e0" xml:id="i-87078a8a4eb8c97a-3" n="b952080c">
            <seg n="ca29758f">
              Herr talman! Först måste jag påminna Siv Holma om att digitala
              klyftor eller som vi hellre säger, digital delaktighet och e-inkludering
              är en mycket viktig fråga som både tas upp i propositionen för
              2011 och säkert kommer att ha stor plats och en viktig roll i
              den digitala agenda som aviserats från regeringens sida och som
              kommer senare under året. Det handlar om att så många som möjligt
              ska inkluderas i IT-samhället.
            </seg>
            <seg n="ae0ca2f9">
              Mycket snack och lite verkstad, säger Siv Holma. Det måste satsas
              pengar, lägger hon till. Det är mycket intressant. Jag tycker
              också att vi måste fokusera mer på digital delaktighet. Men jag
              skulle vilja fråga Siv Holma, eftersom hon är så missnöjd med
              Alliansens IT-politik, hur mycket Vänsterpartiet tänkte satsa
              på IT-politiken och på e-inkludering. Jag har inte kunnat hitta
              några konkreta satsningar som skulle täcka de behov som vi har
              i Sverige. Men jag låter Siv Holma redovisa vilka satsningar som
              finns i deras skuggbudget och i vårens motion.
            </seg>
            <seg n="7f239e23">
              Självklart kommer vi att fortsätta att arbeta med e-inkludering.
              Det finns alltid någon därute som kan få bättre information och
              bättre möjligheter. Jag tycker, herr talman, att IT-kunskaper
              är en självklarhet när vi pratar om kunskapssamhället. Där har
              vi mycket arbete att göra tillsammans.
            </seg>
          </u>
          <note type="speaker" n="554edacc">
            Anf. 45 SIV HOLMA (V) replik:
          </note>
          <u who="siv_holma_f5027c" xml:id="i-55068d3e4e6b0876-2" n="8bf1b5d7">
            <seg n="a0af8af8">
              Herr talman! Man kan fråga sig hur vi kan få inkludering och
              delaktighet när ni inte ens ser att de digitala klyftorna hänger
              ihop med klassklyftor, att det är låginkomsttagare i större utsträckning
              än höginkomsttagare och lågutbildade i större utsträckning än
              högutbildade som befinner sig utanför Internetsamhället.
            </seg>
            <seg n="dd039fc5">
              Jag var beredd på att få frågan om vad vi har satsat. Det är
              lätt att se i våra budgetalternativ hur mycket vi har satsat.
              Det är bara att läsa innantill. Om Eliza Roszkowska Öberg menar
              vår ekonomiska motion är mitt svar att den är att betrakta som
              ett svar på regeringens proposition, där man lägger fast de ekonomiska
              inriktningarna. När man kommer till budgeten budgeten 2012 i det
              här fallet kommer den att bli mer detaljerad.
            </seg>
            <seg n="9f2656be">
              Från Vänsterpartiets sida har vi så länge jag kan minnas satsat
              mellan 75 och 100 miljoner inom utgiftsområde 17 på att minska
              de digitala klyftorna. När det gäller utgiftsområde 22, som har
              med trafikutskottet att göra, var det senaste vi gjorde tillsammans
              med de andra rödgröna partierna, om jag inte minns fel, att satsa
              50 miljoner mer än vad regeringen orkade göra. Nu finns det åtskilliga
              miljarder i statsbudgetens överskott, så det vore egentligen enkelt
              att satsa på dem som behöver det mest: den grupp som är utanför
              Internetvärlden, det vill säga de fattigaste i vårt samhälle.
            </seg>
          </u>
          <note type="speaker" n="b7e297f4">
            Anf. 46 ELIZA ROSZKOWSKA ÖBERG (M) replik:
          </note>
          <u who="eliza_roszkowska_oberg_2004e0" xml:id="i-87078a8a4eb8c97a-4" n="b952080c">
            <seg n="d10f9190">
              Herr talman! Jag är mycket glad att Siv Holma tar upp frågan
              om e-inkludering och digitalt deltagande i kunskapssamhället,
              eller informationssamhället som vi också kallar det. Det är definitivt
              viktigt att människor har råd med bredband och dator. Därför är
              jag väldigt glad att alliansregeringen driver jobbpolitiken framåt,
              vilket gör att fler kan skaffa sig ett jobb, så att de kan betala
              räkningarna och köpa ny utrustning som de tycker är spännande
              och underlättar vardagen. Här kan jag också påpeka att vi har
              infört flera jobbskatteavdrag som ger några tusenlappar i månaden
              extra som man kan använda till exempelvis elektroniska kommunikationer
              om man så önskar.
            </seg>
            <seg n="b2f48831">
              Det är viktigt att inte bara säga att vi måste satsa på att motverka
              den digitala klyftan utan att också se helhetsbilden. Våra liv
              är lite mer komplicerade än att man bara köper en dator och då
              är det löst. Vi måste satsa mycket mer på IT i skolan, så att
              barnen lär sig på vilket sätt de kan använda tekniken. Från Moderaternas
              sida kommer en IT-strategi för IT i skolan.
            </seg>
            <seg n="b5c81c60">
              Vi måste satsa på bra e-förvaltning som är så enkel som möjligt
              för så många som möjligt. Även där pratar vi e-inkludering. Många
              människor ska kunna använda sig av offentliga e-tjänster och utföra
              sina ärenden till exempel via Skatteverkets eller andra myndigheters
              sidor. Det är många element som måste falla på plats.
            </seg>
            <seg n="32cf29c2">
              Jag vill också påminna om att det även i glesbygden och på mindre
              orter numera på de flesta ställen finns möjligheter att få uppkoppling
              till bredband. Enligt PTS bredbandskartläggning 2010 är det 99,97
              procent som har sådan tillgång.
            </seg>
          </u>
          <note type="speaker" n="a022b153">
            Anf. 47 LARS TYSKLIND (FP):
          </note>
          <u who="lars_tysklind_527bfb" xml:id="i-3b042c77d205cedf-0" n="ce042b0d" next="i-f041f4d5186d4dc8-0">
            <seg n="0310a24d">
              Herr talman! Jag börjar med att instämma i Eliza Roszkowska Öbergs
              anförande. Det ger en väldigt tydlig bild av att regeringen gör
              ett mycket omfattande arbete för att utforma en bred och sammanhållen
              IT-politisk strategi och för att göra Sverige till ett informationssamhälle
              för alla. I betänkandet är det åtskilliga sidor som redovisar
              detta. Men det har inte kommit fram så mycket i dagens debatt.
            </seg>
          </u>
          <note n="7c49c159">
            Jag yrkar bifall till förslaget i utskottets betänkande och avslag
            på samtliga reservationer. I betänkandet behandlas 37 motionsyrkanden
            från den allmänna motionstiden, men huvudfokus i betänkandet och
            även i dagens debatt ligger på ändringar i lagen om elektronisk
            kommunikation, den så kallade LEK. Huvudsyftet är att genomföra
            två EU-direktiv. Till grund för detta ligger regeringens proposition
            Bättre regler för elektroniska kommunikationer .
          </note>
          <u who="lars_tysklind_527bfb" xml:id="i-f041f4d5186d4dc8-0" n="ce042b0d" prev="i-3b042c77d205cedf-0">
            <seg n="d8e00206">
              Propositionen innehåller ett stort antal ändringsförslag i lagen
              om elektronisk kommunikation. Det handlar om tillträdesbestämmelser,
              avtalslängder, krav på rimlig driftsäkerhet och säkerställande
              av säkerhetsnivåer. Där finns även kravet som togs upp här tidigare
              om att utan dröjsmål underrätta tillsynsmyndigheten och vissa
              fall också användaren om integritetsincidenter. Vidare handlar
              det om en skärpning av tillsynsmyndigheternas möjligheter att
              kräva att överträdelser upphör omedelbart eller inom en rimlig
              tid. Det är en betydligt mer komplicerad process i dag.
            </seg>
            <seg n="dd7b38ae">
              Det som dock kanske har blivit föremål för mest diskussion och
              som även har tagits upp i Socialdemokraternas följdmotion samt
              av Socialdemokraterna och Vänstern i diskussionen i dag är förslaget
              att uppgifter ska få lagras eller hämtas hos en användare endast
              om användaren får information om ändamålet och ger sitt samtycke.
              Det är den så kallade cookielagen, som någon sade här. Det är
              kanske lite populärt uttryckt.
            </seg>
            <seg n="930ff748">
              I S-motionen och även i reservationen uttrycker man farhågor
              om att lagändringen, som är en direkt följd av EU-direktivet,
              skulle leda till ökat besvär för den enskilde Internetanvändaren
              och att det skulle bli risk för minskade intäkter för onlinemedier.
              Det är väl i och för sig bra att man är bekymrad om detta. I den
              gemensamma reservationen från Socialdemokraterna, Vänstern och
              Sverigedemokraterna vill man ha ett tillkännagivande om att regeringen
              ska återkomma med en annan text när det gäller 6 kap. 18 §.
            </seg>
            <seg n="f7743713">
              Herr talman! Utskottet har dock konstaterat, liksom regeringen
              har konstaterat, att direktivet inte ger något självklart utrymme
              för att undanta vissa tekniker från kravet på samtycke. Det här
              tycker jag också har framkommit med all önskvärd tydlighet under
              den beredningsprocess vi har haft och i den information vi har
              fått kring detta.
            </seg>
            <seg n="d6df8e12">
              Från Folkpartiets sida delar vi utskottets och regeringens uppfattning
              att lagstiftningen ska vara teknikneutral det är väldigt viktigt.
              Sedan ska man jag tror att det står i propositionen så långt som
              möjligt överlåta till marknadsaktörer och användare att utveckla
              normer för användning som är anpassade till de praktiska förutsättningarna.
            </seg>
            <seg n="d202bb12">
              I svensk lagstiftning står det att man ska samtycka, men det
              står inte exakt hur man ska göra. Så är teknikneutral lagstiftning
              uppbyggd. Syftet med ändringen har ju inte varit att försvåra
              för tillåtna tekniker, utan skärpningen är riktad mot integritetskränkande
              tekniker där man utan användarens vetskap hämtar och lagrar information.
              Regeringen har tolkat det som att det är detta som egentligen
              är problematiken. Och det är i fråga om detta som man i högre
              grad kommer att använda det här när det gäller samtycke.
            </seg>
            <seg n="be04285f">
              Jag tror inte att aktörerna på marknaderna kommer att vara stillatigande.
              Om den problematik som beskrivs finns kommer naturligtvis en teknikutveckling,
              så att man kan ge detta samtycke på ett bra sätt.
            </seg>
            <seg n="e97d2c23">
              Herr talman! I en annan följdmotion tar Miljöpartiet upp bindningstider
              för avtal och möjligheter till prisjämförelser och deras betydelse
              för den enskilde konsumenten. Det är bara att instämma i att det
              är väldigt viktiga frågor när man diskuterar hur den enskilde
              konsumenten kan påverka sin situation.
            </seg>
            <seg n="1ed6eed0">
              I Miljöpartiets motion och reservation nr 2 uttrycks bland annat
              att man vill att längsta bindningstid ska vara tolv månader i
              stället för de 24 månader som nu föreslås i lagstiftningen. Vidare
              föreslår man att det ska vara obligatoriskt att redovisa prisjämförelser
              för den som tillhandahåller allmän telefonitjänst.
            </seg>
            <seg n="23976d9a">
              Jag kan väl bara instämma i att långa bindningstider, om man
              håller sig till det som en enskild företeelse, naturligtvis är
              ett hinder om man vill byta leverantör. Men precis som utskottet
              påpekar finns det en annan sida av frågan om bindningstiden. Det
              har ju blivit ett sätt att hantera risk när man investerar i ny
              teknik och att få i gång en snabb användning av densamma. En längre
              bindningstid ger möjlighet till vissa subventioner. Det skulle
              vara betydligt svårare om man inte kunde komma överens om så långa
              bindningstider. Här handlar det egentligen om en balansgång mellan
              två konsumentintressen, bland annat att man ska få tillgång till
              ny teknik.
            </seg>
            <seg n="3f33ead9">
              Det som jag tycker är det viktiga det påpekade Annika Lillemets
              också är att det i lagstiftningen måste finnas en möjlighet att
              binda sig i högst tolv månader. Man har ju möjlighet att som konsument
              göra det valet.
            </seg>
            <seg n="b38a9921">
              När det gäller prisjämförelser finns det upptaget i både EU-direktivet
              och diskussionen. Vi kan konstatera att vi i Sverige har en marknad
              när det gäller prisjämförelser som egentligen inte innehåller
              några uppenbara problem.
            </seg>
            <seg n="4269ac9f">
              Det som bland annat lyfts fram i betänkandet är Telepriskollen.
              Går man in där ser man att det är väldigt överblickbart vad saker
              och ting kostar. Vi har alltså i Sverige en ganska fungerande
              marknad. Det står också i direktivet. Har man en fungerande marknad
              och kan göra prisjämförelser har man ingen anledning att införa
              ett obligatorium.
            </seg>
            <seg n="c314271d">
              Det är viktigt att konsumenten kan göra det här, både välja bindningstid
              och göra prisjämförelser. Jag kan bara konstatera att det när
              det gäller bindningstid finns två konsumentintressen. Det måste
              finnas en balans mellan dem. Och det är en valfrihet. När det
              gäller prisjämförelser har vi i Sverige ett fungerande system.
            </seg>
            <seg n="94b4c6a9">
              Det finns mycket i det här betänkandet, men jag tror att jag
              slutar här. Det blir en del upprepningar annars. Men jag yrkar,
              som sagt, bifall till förslaget i betänkandet och avslag på samtliga
              reservationer.
            </seg>
          </u>
          <note type="speaker" n="fda65ec0">
            Anf. 48 DÉSIRÉE LILJEVALL (S) replik:
          </note>
          <u who="desiree_liljevall_4d39e5" xml:id="i-9fff57ac211576db-3" n="feebc228">
            <seg n="a26d2e90">
              Herr talman! Även i mitt replikskifte med Lars Tysklind vill
              jag fokusera på cookies och den lagändring som regeringen vill
              se. Det här är en fråga som skrämmer, upprör och oroar. Jag undrar
              varför Lars Tysklind och hans kolleger inte lyssnar på kritiken.
              Varför är ni så näringslivsfientliga?
            </seg>
          </u>
          <note type="speaker" n="123d1cf9">
            Anf. 49 LARS TYSKLIND (FP) replik:
          </note>
          <u who="lars_tysklind_527bfb" xml:id="i-6820cdafd07a6451-0" n="ce042b0d">
            <seg n="b3388487">
              Herr talman! Det handlar inte alls om något slags näringslivsfientlighet.
              Utgångspunkten, som även Eliza Roszkowska Öberg nämnde förut,
              är konsumentperspektivet. Jag kan inte tänka mig något annat än
              att när EU-parlamentet krävde den här skrivningen hade man också
              konsumenten för ögonen.
            </seg>
            <seg n="b6723c63">
              Det är en faktor som gjort att direktivet blev som det blev.
              Precis som jag sade är jag övertygad om att operatörer och teknikutveckling
              kommer att göra att det här över tid inte kommer att bli något
              stort problem. Den bild som Désirée Liljevall målar upp känns
              däremot som en skräckversion. Jag tror absolut inte att det kommer
              att bli på det sättet.
            </seg>
            <seg n="02d8cb33">
              Ur ett konsumentperspektiv och ett integritetsperspektiv ska
              man faktiskt kunna välja. I paragrafen står det att man ska samtycka.
              Det viktiga är att det inte står hur samtycket ska gå till. Det
              är en helt teknikneutral lagstiftning, och det måste det vara.
              Annars skulle vi hamna i den sitsen att vi skulle behöva ändra
              lagstiftning efter olika tekniker, och så ska vi inte utforma
              lagstiftningen.
            </seg>
          </u>
          <note type="speaker" n="54a540d6">
            Anf. 50 DÉSIRÉE LILJEVALL (S) replik:
          </note>
          <u who="desiree_liljevall_4d39e5" xml:id="i-9fff57ac211576db-4" n="feebc228">
            <seg n="65429783">
              Herr talman! Företrädare för alla inblandade branscher är enhälligt
              emot regeringens cookieförslag. Till och med regeringens egen
              expertmyndighet, Post- och telestyrelsen, är emot detta. Att man
              då kan luta sig tillbaka och tro att det här kommer att lösa sig
              på sikt kan jag inte förstå. Därför skulle jag vilja att Lars
              Tysklind utreder frågan och berättar för mig om han kan luta sig
              tillbaka och känna sig lugn och inte se någon oro kring detta.
            </seg>
          </u>
          <note type="speaker" n="7603eddb">
            Anf. 51 LARS TYSKLIND (FP) replik:
          </note>
          <u who="lars_tysklind_527bfb" xml:id="i-6820cdafd07a6451-1" n="ce042b0d">
            <seg n="c86e9a07">
              Herr talman! Jag kanske inte lutar mig tillbaka, men jag känner
              mig tämligen lugn i alla fall.
            </seg>
            <seg n="482c2935">
              Det blir ett väldigt fokus på, som Désirée Liljevall uttrycker
              det, regeringens cookieförslag. Jag tycker att vi förminskar hela
              den här lagstiftningen. Det handlar om en helhet som det här är
              en del av.
            </seg>
            <seg n="b9791a3c">
              Vi har ju redovisat här att vi tycker att det är viktigt och
              det tyckte tydligen EU-parlamentet från början att den enskilde
              konsumenten faktiskt har kontroll och får ge det här samtycket.
            </seg>
            <seg n="623ef60e">
              Post- och telestyrelsen har inte sagt att de är helt emot detta,
              utan de har sagt att det kan finnas vissa svårigheter. Så uttrycker
              de sig ungefär. Därför tycker jag att man överdriver det ställningstagandet.
            </seg>
            <seg n="54abc406">
              Jag kan nog meddela att jag är tämligen lugn i fråga om att detta
              kommer att lösa sig.
            </seg>
          </u>
          <note type="speaker" n="840eb1dc">
            Anf. 52 SIV HOLMA (V) replik:
          </note>
          <u who="siv_holma_f5027c" xml:id="i-55068d3e4e6b0876-3" n="8bf1b5d7">
            <seg n="9dbe88f8">
              Herr talman! Jag kan inte låta blir att ställa en fråga i den
              här debatten.
            </seg>
            <seg n="8ef1bc6a">
              Vi fick ett förslag på hur en lag skulle kunna utformas. Det
              var från branschen, som också menade att det förslag som de presenterade
              inte strider mot EU-direktivet. Sett från min sida var det väldigt
              enkelt att ta ett beslut där, att ta det säkra i stället för det
              osäkra och att låta regeringen skyndsamt utreda om det här förslaget
              var möjligt att genomföra, så att man kunde få den här balansen
              mellan konsument och näring. Men jag känner någonstans att det
              blir lite prestige när de här frågorna kommer upp.
            </seg>
            <seg n="d200803f">
              Sedan skulle jag vilja ställa en fråga om översyn av integriteten,
              för i dag saknas det ett helhetsgrepp. Utskottsmajoriteten hänvisar
              i utskottets ställningstagande till att EU-kommissionen kommer
              att göra ett arbete och att det kommer att tillgodose de här önskemålen
              om en översyn. Då frågar jag så här: Varför kan inte regeringen
              ta tillfället i akt och göra en översyn när det gäller integritetsskyddet
              för att få det här helhetsgreppet? Det vore väldigt tacknämligt
              att kunna få en sådan.
            </seg>
          </u>
          <note type="speaker" n="fc8af325">
            Anf. 53 LARS TYSKLIND (FP) replik:
          </note>
          <u who="lars_tysklind_527bfb" xml:id="i-6820cdafd07a6451-2" n="ce042b0d">
            <seg n="4556fab8">
              Herr talman! Om vi tar det sista först: När det gäller helhetsgrepp
              är det väl just det som det handlar om, och det är därför vi hänvisar
              till den översyn som görs inom EU av detta. Internet är ju, som
              har sagts här tidigare, gränsöverskridande, och det är naturligtvis
              väldigt viktigt att vi har samma regelverk inom hela EU. Det är
              det som är helhetsgreppet i det hela. Ett helhetsgrepp är inte
              att Sverige gör något alldeles själv.
            </seg>
            <seg n="19f66704">
              När det gäller omsorgen om hur den här paragrafen ska se ut vill
              jag fortsätta att med en viss dåres envishet hävda att när man
              gör lagstiftning så måste den vara konsekvent. I lagparagrafen
              som vi diskuterar 6 kap. 18 § står det att man samtycker. Det
              är den typen av lagstiftning vi ska ha som grundar sig på direktivet.
              Att börja precisera sig för olika tekniker och sådant tycker jag
              är direkt olämpligt i de flesta sammanhang, och att det är väldigt
              tveksamt om det utrymmet de facto skulle finnas har vi ju också
              fått redovisat för oss.
            </seg>
            <seg n="150a9c1b">
              När det gäller att utreda det här skyndsamt är vi redan väldigt
              sent ute i implementeringen av detta. Jag tycker nog att det är
              dags att vi faktiskt implementerar detta så att inte Sverige återigen
              hamnar i en situation där vi ligger efter och riskerar böter och
              annat.
            </seg>
            <seg n="c791742c">
              Jag tror inte att en sådan här översyn egentligen skulle leda
              någon vart. Vi har nu ett heltäckande förslag, och det är dags
              att implementera dessa EU-direktiv i svensk lagstiftning från
              den 26 maj.
            </seg>
          </u>
          <note type="speaker" n="e552dc56">
            Anf. 54 SIV HOLMA (V) replik:
          </note>
          <u who="siv_holma_f5027c" xml:id="i-55068d3e4e6b0876-4" n="8bf1b5d7">
            <seg n="18a1d225">
              Herr talman! Det är signifikant att man ser EU som något som
              kommer att lösa alla problem och att man inte själv behöver vara
              speciellt flitig, för det finns alltid någon annan som gör saker
              och ting åt en.
            </seg>
            <seg n="b042897a">
              Det tycker jag är en felaktig utgångspunkt. Jag tycker att det
              är oerhört viktigt att göra en översyn utifrån våra förhållanden
              och se om EU-kommissionens utgångspunkter samstämmer med det vi
              har. Det kan hända att det inte gör det, och då kan man ha en
              bättre framförhållning när man ska ta ställning till frågorna.
              Jag förstår inte detta.
            </seg>
            <seg n="a61813f6">
              Jag förstår inte heller att man inte kan göra en snabbutredning.
              Jag får bara en starkare känsla av att det handlar om prestige,
              prestige och prestige.
            </seg>
            <seg n="5dc921d4">
              Jag skulle också vilja att Lars Tysklind berättar för mig om
              han delar Eliza Roszkowska Öbergs uppfattning om det här med delaktighet
              och involverande eller om det faktiskt finns klasskillnader i
              samhället som gör att de som står längst ned på klasstrappan också
              är de som befinner sig längst bort från Internetvärlden.
            </seg>
          </u>
          <note type="speaker" n="f9e727b5">
            Anf. 55 LARS TYSKLIND (FP) replik:
          </note>
          <u who="lars_tysklind_527bfb" xml:id="i-6820cdafd07a6451-3" n="ce042b0d">
            <seg n="3d9fccca">
              Herr talman! Om jag ska vara lite stygg kanske jag får säga att
              det inte direkt är signifikant för Vänsterpartiet att förstå sig
              på EU. Siv Holma säger att EU inte löser alla problem och talar
              om EU som någon annan Sverige är en sak och EU är någon annan.
            </seg>
            <seg n="41653a17">
              Men det är ju inte på det sättet. Sverige är faktiskt en del
              av EU och ska naturligtvis vara med och påverka det gemensamma
              beslutet. Det är där Sverige ska lägga kraften. Det är så samarbetet
              inom EU fungerar i de här gränsöverskridande frågorna.
            </seg>
            <seg n="80b7c970">
              Det här med prestige kan vi väl på något vis lägga åt sidan,
              för det är över huvud taget inte det som det handlar om.
            </seg>
            <seg n="e6498c1a">
              När det gäller delaktighet är det naturligtvis en oerhört viktig
              fråga. Ofta har det diskuterats som en teknisk fråga, men egentligen
              är det ju inte det. Jag håller med Siv Holma om att det finns
              andra skiljelinjer. Det går att säga att 99 procent av befolkningen
              har tillgång till bredband, till kontakten eller våglängden, men
              det är egentligen den andra typen av delaktighet vi talar om,
              att man verkligen tar till sig och börjar använda det som är den
              stora diskussionen.
            </seg>
            <seg n="c81eeca2">
              Där kan vi bara hänvisa till den digitala agenda som regeringen
              jobbar med. Den har väldigt mycket fokus just på att man ska vända
              sig till de grupper som står längst ifrån Internetanvändning.
              Det är naturligtvis en process i ett samhälle att få människor
              med i detta, men det läggs väldigt mycket fokus på det, så på
              det sättet är det en väldigt prioriterad fråga att få med dessa
              människor. Det är som sagt inte så mycket en teknisk fråga, för
              det tror jag att vi har löst.
            </seg>
          </u>
          <note type="speaker" n="14c61f13">
            Anf. 56 OLA JOHANSSON (C):
          </note>
          <u who="ola_johansson_34dd4e" xml:id="i-7da13b0d07257e63-0" n="f1a0e2c5">
            <seg n="4b805b5b">
              Herr talman! Det är svårt att bestämma sig på vilket trappsteg
              man ska sätta ned foten i en sådan här debatt, på vilken höjd
              över golvet man ska befinna sig. Antingen kan man stå en bit upp
              så att man ser och når kakburken där den står uppe på hyllan,
              eller så är man nere på golvet och sopar upp smulorna av de kakor
              som Désirée Liljevall och Siv Holma försöker förvandla en bra
              proposition, ett bra betänkande och en bra IT-politik till.
            </seg>
            <seg n="52a0acdf">
              Man kan vara experten, en van datoranvändare sedan många år,
              både privat och på jobbet. Men det funkar inte, för oavsett på
              vilken nivå man varit verksam riskerar man att hamna i ett läge
              där man ändå inte har kunskaper nog att gå in på alla detaljer.
              Och skulle man göra det ändå är det säkert många som inte begriper
              vad man pratar om.
            </seg>
            <seg n="17a47f08">
              Man kan vara novisen, den nivå där alla egentligen borde befinna
              sig, fast inte utan att skämmas över sin egen okunnighet. För
              vad ger det för trovärdighet åt mig om jag skulle stå här och
              säga att det här begriper jag inte alls och det här förstår jag
              inte så det här kan jag inte prata om? Det avstår jag ifrån.
            </seg>
            <seg n="5ca0937a">
              Det här är en fråga som spänner över ett väldigt stort område.
              Internet, det här svårdefinierade molnet där den information vi
              använder oss av finns cyberrymden. Det kan också vara infrastrukturen
              med fasta kopparledningar, fiber och trådlös radiokommunikation,
              regelverket och mitt eget användarperspektiv som avancerad Internetanvändare
              som själv producerar den information som finns på nätet om mig
              själv eller som en vanlig telefoniabonnent med fast telefon och
              kopparledning där man har sitt trygghetslarm inkopplat.
            </seg>
            <seg n="73285acd">
              Vi rör oss i ett område som är under ständig utveckling, och
              när vi talar om bredbandskommunikation är det mer en bärare av
              olika typer av medier, såsom telefoni, tv-kanaler, fri press och
              kommersiella och offentliga tjänster. Det skapar möjlighet för
              mig att nå arbetsrelaterad information så att jag kan distansarbeta
              och jobba hemifrån.
            </seg>
            <seg n="39c9b0da">
              I allt detta måste jag som konsument kunna veta mina rättigheter
              och ha möjlighet att kräva och hävda min rätt. Därför vill jag
              och Centerpartiet slå vakt om det öppna samhället, yttrandefriheten,
              min möjlighet att kritiskt granska och härleda källan till den
              information jag ser som lagras på min egen dator och samtidigt
              värna den personliga integriteten.
            </seg>
            <seg n="fc7a16a5">
              Jag ska erkänna att också jag ägnar åtskillig tid åt tidstjuven
              Facebook. Under senare tid har jag börjat oroa mig över alla skumma
              inlägg jag ser från betrodda vänner och de konsekvenser det skulle
              få både för statusen på min egen hårddisk och för den personliga
              integriteten om jag skulle falla för frestelsen att klicka på
              något av dem. Frågan är vad som händer när jag besöker andra sajter,
              till exempel en vanlig kvällstidning, vilket vi har varit inne
              på tidigare här, eller någon av megaföretaget Googles alla tjänster,
              till exempel min egen blogg och mitt eget bloggverktyg.
            </seg>
            <seg n="ea7ca6fe">
              Men innan vi ger oss in på sakfrågorna är det en sak som måste
              sägas igen: Sverige har alltjämt en erkänd tätposition i världen
              med den mest kraftfulla digitala ekonomin. Det säger bland annat
              World Economic Forum.
            </seg>
            <seg n="72a5e75f">
              Internet bidrog under 2009 med 205 miljarder kronor 6,6 procent
              av bnp i en bransch som sysselsätter 60 000 personer i landet
              och som dessutom ökar med 8 procent om året. Det är de stora företagen,
              framför allt Ericsson, som har drivit på utvecklingen både på
              hård- och mjukvarusidan i landet. Men det är också en tidig satsning
              på skattesubventionerade hem-pc-apparater som har gjort att vanligt
              folk har blivit dataexperter i en internationell jämförelse.
            </seg>
            <seg n="888e4e17">
              Det här lägger ju grunden för en fortsatt positiv utveckling.
              Vi har varit inne på hur stor andel av svenskarna som har tillgång
              till bredband och hur många som använder Internet. Därför är det
              kanske naturligt att Socialdemokraterna och Vänsterpartiet vill
              göra just en detalj som kakfrågan till det stora ärendet i den
              här debatten, när vi har så många andra bra saker att tala om.
            </seg>
            <seg n="866facbc">
              Det är några saker som jag vill framhålla speciellt. Nätneutraliteten
              handlar om att nätet ska vara öppet för nya tjänster som olika
              leverantörer ska göra tillgängliga för mig som konsument på ett
              icke diskriminerande sätt. Jag har blivit uppvaktad av företag
              som påstår att det finns operatörer som med avsikt fördröjer och
              hindrar min nedladdning av vissa sidor.
            </seg>
            <seg n="8ba4ac2c">
              Samtidigt vet vi att det finns innehåll som borde sorteras bort.
              Det kan gälla barnpornografi, spam och olika typer av virus och
              trojaner som jag inte vill ha i min dator. Jag välkomnar att Post-
              och telestyrelsen får verktyg och befogenheter att säkerställa
              konkurrensneutraliteten på ett sätt som är teknikneutralt och
              att fastighetsnäten öppnas upp för flera operatörer.
            </seg>
            <seg n="10e5370b">
              För dig som konsument betyder förslaget att du får bättre information
              om vad som ingår och inte ingår i ditt abonnemang. Du har rätt
              att teckna ett tolvmånadersabonnemang men också ett på 24 månader
              som faktiskt ger dig möjlighet att få tillgång till den tekniska
              utrustning som du behöver för att kunna använda den tjänst som
              du har köpt. Lars Tysklind var inne på detta i sitt anförande.
            </seg>
            <seg n="c8942fed">
              När det gäller kakdebatten kan vi konstatera att vi i Centerpartiet
              och Socialdemokraterna har olika syn på konsumentperspektivet.
              De vill inte införa dataskyddsdirektivets bokstav, att jag skulle
              kunna ge mitt aktiva medgivande till att cookies får lagras på
              min datautrustning för att hämta information om mig. Vi riskerar
              inte bara integriteten för mig som användare utan också att Sverige
              tvingas böta för vår senfärdighet med att införa detta.
            </seg>
            <seg n="9700a243">
              Herr talman! Jag kan inte heller se att det finns någon höjd
              för den utgiften i Socialdemokraternas skuggbudget. Ni får gärna
              visa den rad där ni har tagit upp den.
            </seg>
            <seg n="0a76a05e">
              Jag menar att de eventuella intressekonflikter som finns i fråga
              om medgivande eller inte till nedladdning av cookies kommer att
              få sin tekniska lösning, speciellt mot bakgrund av att liknande
              regler kommer att gälla i större delen av Europa. Eliza Roszkowska
              Öberg har varit inne på det. Jag tycker ändå, i likhet med Annika
              Lillemets i Miljöpartiet, att det vore bra om vi tittade på den
              här problematiken och följde den noga för att se vilken beredskap
              som branschen har för att implementera bra tekniska lösningar
              på det här eventuella problemet. Det här kommer jag själv att
              följa upp och påtala på olika sätt för IT-ministern när jag får
              möjlighet till det.
            </seg>
            <seg n="cc45561b">
              Teknikneutralitet, öppenhet och konsumenträtt är de tre områden
              som jag har lyft fram speciellt i mitt inlägg i dag, herr talman.
              Jag vill som avslutning bara notera, för att gå över på ett annat
              område, att Ryssland är ett av de länder som går i bräschen för
              användandet av öppen källkod. Detta ligger helt i linje med de
              förslag som diskuteras i det här betänkandet. Jag vill passa på,
              innan jag avslutar mitt anförande, att nämna min och Ulrika Carlsson
              i Centerpartiets motion om ett nationellt kompetenscenter med
              hopp om att de här tankarna ska finnas med i arbetet med den digitala
              agenda för Sverige som har initierats av IT- och regionminister
              Anna-Karin Hatt vid hennes tillträde i höstas.
            </seg>
          </u>
          <note n="dd8f5bda">
            Med de orden, herr talman, skulle jag vilja yrka avslag på samtliga
            reservationer och bifall till utskottets förslag.
          </note>
          <note type="speaker" n="9f856903">
            Anf. 57 DÉSIRÉE LILJEVALL (S) replik:
          </note>
          <u who="desiree_liljevall_4d39e5" xml:id="i-9fff57ac211576db-5" n="feebc228">
            <seg n="a79f4ded">
              Herr talman! Jag måste säga att Ola Johanssons anförande förvånar.
              Om man nu ska hålla sig på den nivå som Ola Johansson refererar
              till, golvnivån, kommer det cookieförslag som vi debatterar att
              kapa branschen jäms med fotknölarna. Är det så Ola Johansson vill
              ha det?
            </seg>
          </u>
          <note type="speaker" n="c3cbfc63">
            Anf. 58 OLA JOHANSSON (C) replik:
          </note>
          <u who="ola_johansson_34dd4e" xml:id="i-7da13b0d07257e63-1" n="f1a0e2c5">
            <seg n="be6390be">
              Herr talman! Nej, Désirée Liljevall, det var inte på den nivån.
              Det är inte nere på golvet vi ska befinna oss. Det är inte vår
              roll att befinna oss på golvet och småfördela en god kaka till
              de smulor som Socialdemokraterna i den här debatten vill göra
              ett bra betänkande till.
            </seg>
            <seg n="ace41e1f">
              Det finns ingenting i betänkandet och det finns ingenting i propositionen
              som hindrar att vi får den utveckling som vi vill när det gäller
              en lösning av er så kallade huvudfråga, frågan om cookies. Tvärtom
              visar Socialdemokraterna och Vänsterpartiet väldigt liten tilltro
              och väldigt liten respekt för branschens möjlighet att lösa problem.
              Är det någonting som IT- och telekombranschen är duktig på är
              det just detta om det här är ett problem, vilket jag anser att
              det inte är.
            </seg>
          </u>
          <note type="speaker" n="8ef06826">
            Anf. 59 DÉSIRÉE LILJEVALL (S) replik:
          </note>
          <u who="desiree_liljevall_4d39e5" xml:id="i-9fff57ac211576db-6" n="feebc228">
            <seg n="b95b1923">
              Herr talman! Lösa problem i domstol är inte någonting som branschen
              vill se. Jag hoppas att Ola Johansson tar sig tid att tänka om
              och lyssna till branschen och sin egen expertmyndighet PTS.
            </seg>
            <seg n="405b12e7">
              Det finns en skrivning i vår reservation som även Ola Johansson
              kan ställa sig bakom. Då, möjligen då kan även Ola Johansson nå
              kakburken på den högsta hyllan.
            </seg>
          </u>
          <note type="speaker" n="07d76ef6">
            Anf. 60 OLA JOHANSSON (C) replik:
          </note>
          <u who="ola_johansson_34dd4e" xml:id="i-7da13b0d07257e63-2" n="f1a0e2c5">
            <seg n="361c1985">
              Herr talman! Jag menar att jag har ganska bra koll på kakburken,
              Désirée Liljevall, från den position där jag befinner mig. Frågan
              är om Socialdemokraterna ser den ens en gång.
            </seg>
            <seg n="1380b723">
              I den här kakburken finns också alla de duktiga företag som har
              möjlighet att reda ut de här bekymren. Jag är helt övertygad om
              att det är ett större bekymmer om Sverige som nation skulle införa
              en lagstiftning som går in på en detaljnivå som låser teknikföretagen
              vid en viss typ av teknik och dessutom sätter Sverige och ett
              par tre andra länder i Europa i en särklass där vi inte fullt
              ut implementerar de direktiv som övriga EU-länder inför och där
              vi dessutom tvingas betala ett ganska avsevärt vite.
            </seg>
          </u>
          <note type="speaker" n="df8ab54e">
            Anf. 61 SIV HOLMA (V) replik:
          </note>
          <u who="siv_holma_f5027c" xml:id="i-55068d3e4e6b0876-5" n="8bf1b5d7">
            <seg n="c8e93174">
              Herr talman! Centerpartiet har det vill jag ge en eloge för stolta
              rötter vad gäller bredband till alla, framför allt på Lennart
              Daléus tid. Då var också småfolket i fokus i Centerpartiet.
            </seg>
            <seg n="68ac2a98">
              Numera handlar det inte om att värna om de en och en halv miljoner
              människor som befinner sig utanför Internetvärlden. Inte med ett
              enda ord tog Ola Johansson upp de här frågorna. Det här är oerhört
              tunga frågor för Vänsterpartiet.
            </seg>
            <seg n="04cb0383">
              När det gäller lagförslaget vill jag uppmärksamma att det inte
              finns något färdigt lagförslag som skulle behandlas eller fattas
              beslut om i riksdagen. Det fanns ett förslag som man skulle kunna
              utreda.
            </seg>
            <seg n="6415f644">
              Vad är gott ledarskap? Vad är gott politiskt ledarskap? Här står
              två uppfattningar mot varandra. Dels har vi regeringens uppfattning,
              dels har vi branschens uppfattning. Gott ledarskap enligt mitt
              sätt att se är att man lyssnar på hela branschens uppfattning
              och sedan gör en skyndsam utredning för att se om det som de säger
              är korrekt. De menar ju att det förslag som de hade utformat var
              förenligt med EU-direktivet. Det skulle inte sinka speciellt mycket,
              utan det handlade om att vara mer rationell i användandet av de
              här frågorna på Internet.
            </seg>
            <seg n="dc90a607">
              Jag kan tyvärr inte med bästa vilja komma fram till något annat
              än att det här handlar om prestige. Har man sagt något en gång
              är det det som gäller oavsett vad andra säger, punkt slut. Det
              tycker jag är jättetråkigt.
            </seg>
            <seg n="1d75551c">
              Ola Johansson! Svara mig på frågan om prestigen! Svara mig också
              på frågan vad Centerpartiet kommer att göra för att lyfta fram
              de här frågorna så att småfolket också kan bli delaktiga i Internetvärlden.
            </seg>
          </u>
          <note type="speaker" n="3bf0bea1">
            Anf. 62 OLA JOHANSSON (C) replik:
          </note>
          <u who="ola_johansson_34dd4e" xml:id="i-7da13b0d07257e63-3" n="f1a0e2c5">
            <seg n="09856167">
              Herr talman! Siv Holma slår in vidöppna dörrar. Vi diskuterar
              den digitala agendan. Den finns med i utkanten av det som den
              här sakdebatten handlar om. Det är naturligtvis väldigt angeläget
              att alla människor får tillgång till Internet och de tjänster
              som finns.
            </seg>
            <seg n="a3954b16">
              Det finns flera olika saker att tala om. Vi kan tala om bredbandsstrategin
              som genomfördes under förra mandatperioden och om det som har
              funnits i landsbygdsprogrammet som har gjort det möjligt att bygga
              ut bredband i bygder som inte skulle ha nåtts av den här tjänsten
              om det enbart hade hängt på de kommersiella aktörerna och marknadskrafterna
              att förse landsbygden med detta. Jag har själv en mängd exempel
              på bredbandsföreningar som har bildats enkom i syfte att möjliggöra
              en sådan satsning egen insats och med stöd från Landsbygdsprogrammet.
              Det har lett till att det finns närmare 100 procents tillgänglighet
              till bredband i landet. Det finns 91 procent användare i åldrarna
              1674 år. Säg inte att det är ett bekymmer att det finns ytterligare
              några människor som inte har tillgång till bredband. Alla krafter
              riktas mot att komma till rätta med den saken.
            </seg>
            <seg n="624a7835">
              Jag noterar också en glädjande svängning i Vänsterpartiets hållning
              när det gäller kakdebatten. Jag har noterat att Siv Holma står
              bakom en formulering i reservationen om att man vill värna intäktsmöjligheterna
              för onlineföretagen. Det är glädjande att Vänsterpartiet ser möjligheterna
              som näringslivet ger när det gäller att skapa bra tjänstepaket
              åt människor och att det finns en möjlighet att tjäna lite pengar
              på det. Däremot tror jag att frågan om cookies är ett sätt för
              dem att tjäna dessa pengar. Jag är helt övertygad om att jag som
              konsument skulle vilja ha lite kontroll över händelserna på området.
            </seg>
          </u>
          <note type="speaker" n="681463e7">
            Anf. 63 SIV HOLMA (V) replik:
          </note>
          <u who="siv_holma_f5027c" xml:id="i-55068d3e4e6b0876-6" n="8bf1b5d7">
            <seg n="338df55c">
              Herr talman! Jag slutar aldrig att förvånas över att framför
              allt Centerpartiet har en tendens att tro att så fort ett parti
              gör entré på regeringstaburetterna börjar historien. Historien
              började långt innan Centerpartiet kom med i den här regeringen.
              Jag kan ge en eloge till tidigare regeringar för det arbete som
              har gjorts. Jag hoppas att också Ola Johansson kan göra det.
            </seg>
            <seg n="fc6213b3">
              Fortfarande är det mycket snack och lite verkstad. Det handlar
              om att lägga fram konkreta förslag. Ofta handlar det om ekonomiska
              insatser för småfolket, de en och halv miljoner människor som
              står utanför Internetvärlden. Oavsett om det finns en bredbandsutbyggnad
              som täcker i stort sett hela landet har ni missat en poäng. Den
              hade Lars Tysklind inte missat. Det gläder jag mig åt. Men jag
              är ledsen att Ola Johansson har tappat greppet vad gäller småfolket.
            </seg>
            <seg n="b5087639">
              Sedan var det frågan om att tjäna pengar och att ha ett bra näringsliv.
              Jag förstår inte hur Ola Johansson kan ha en så konstig uppfattning
              om Vänsterpartiet, nämligen att vi inte vill ha ett fungerande
              näringsliv. Ola Johansson ska gå tillbaka och titta på vad vi
              säger i frågorna. Vi är inte motståndare till att näringslivet
              gör vinster. Vi ställer vissa krav, nämligen att ta ett samhälleligt
              ansvar när man bedriver företagsverksamhet. Det kan till exempel
              gälla klimatomställning, god etik eller kollektivavtal.
            </seg>
          </u>
          <note type="speaker" n="d8b70af8">
            Anf. 64 OLA JOHANSSON (C) replik:
          </note>
          <u who="ola_johansson_34dd4e" xml:id="i-7da13b0d07257e63-4" n="f1a0e2c5">
            <seg n="b0afc9d3">
              Herr talman! Jag tror inte att Siv Holma lyssnade på hela mitt
              anförande. Det är möjligt att jag var otydlig någonstans på mitten,
              men jag var noga med att framhålla att Sveriges position som ledande
              i världen enligt World Economic Forum inte bara beror på insatser
              som har skett de senaste fyra åren. Det här härleds naturligtvis
              långt tillbaka.
            </seg>
            <seg n="9e40a455">
              Vi hade till exempel en tidig utbyggnad av våra telenät. De satsningar
              som gjordes då, någon gång i början av förra seklet, var säkert
              värdefulla. Dataålderns intrång var något som vi nappade på snabbt.
              Jag vet inte vilken hållning vi skulle ha haft till diskussionen
              om subventionen av hem-pc i dag, men det har med facit i hand
              varit värdefullt för vanliga människor med normala inkomster att
              få möjlighet att skaffa sig en, två eller tre persondatorer till
              hemmet.
            </seg>
            <seg n="e3d689e3">
              Jag framhöll också betydelsen av ledande svenska företag. Jag
              pratar inte bara om civil användning av mobiltelefoni utan jag
              pratar även om försvarsindustrikoncernen Ericsson som tillverkar
              radiolänkar och andra instrument för elektronisk kommunikation.
              Det är lätt att i ett land som Sverige med kuperad terräng och
              mycket berg bygga ut bra länkar för att distribuera bredband med
              hög hastighet. Jag håller med om att vad Siv Holma är inne på
              inte saknar betydelse.
            </seg>
            <seg n="0eb93f0b">
              Det är också viktigt att påpeka att i den digitala agendan ingår
              satsningar på att nå de personer som står längst ifrån Internetanvändandet
              i dag. Vi pratar om funktionshindrade personer, personer som inte
              behärskar språket fullt ut och personer med en utbildningsnivå
              som behöver stärkas.
            </seg>
            <seg n="7674026c">
              Det här är ett jätteområde. Det kan göras ännu större än vad
              det är. Det försöker Siv Holma göra. Det handlar till exempel
              om utbildningspolitik, sociala miljöer och bostadspolitik.
            </seg>
          </u>
          <note n="e2cf1b40">
            Överläggningen var härmed avslutad.
          </note>
          <note n="66f8a572">
            13 § Havs- och vattenmyndigheten
          </note>
          <note n="259c218a">
            Föredrogs
          </note>
          <note type="speaker" n="b66b3df4">
            Anf. 65 JAN-OLOF LARSSON (S):
          </note>
          <u who="jan-olof_larsson_78a7d4" xml:id="i-80d4857f15e8cd8b-0" n="fce6df79">
            <seg n="1f31b255">
              Herr talman! Det brukar vara vi i miljö- och jordbruksutskottet
              som diskuterar livsmedelsfrågor. När jag kom in i kammaren och
              hörde debatten om cookies tänkte jag att jag hade kommit för sent.
              Jag missuppfattade det!
            </seg>
            <seg n="c66b653d">
              Herr talman! Dagens debatt om miljö- och jordbruksutskottets
              betänkande handlar om de arbetsuppgifter som den nya havs- och
              vattenmyndigheten ska syssla med när myndigheten tar över frågor
              från Fiskeriverket och Naturvårdsverket. I betänkandet finns två
              reservationer som berör de arbetsuppgifter den nya havs- och vattenmyndigheten
              ska ha.
            </seg>
            <seg n="4600a4ab">
              Den ena reservationen handlar om rätten att föra talan i miljömål.
              Dessutom är det fråga om den planerade utflyttningen av Fiskeriverkets
              utredningskontor till länsstyrelserna.
            </seg>
            <seg n="48076141">
              Jag tänkte nämna några kommentarer från medierna i den allmänna
              debatten om förslagen.
            </seg>
            <seg n="ada9286b">
              Där framgår bland annat att som ett led i inrättandet av den
              nya havs- och vattenmyndigheten ska den svenska fiskeförvaltningen
              omorganiseras. Regeringen tänker flytta ut Fiskeriverkets utredningskontor
              till länsstyrelserna och stryka bestämmelserna om expertisens
              rättsliga status. Effekten blir en drastisk försämring av miljöprövningen,
              menar forskare som i dag jobbar med frågorna.
            </seg>
            <seg n="0e0df64a">
              I en annan kommentar framgår att regeringens förslag kan innebära
              en försvagning av skyddet av vattenmiljön i miljöprövningarna,
              inte bara för fisken utan också för habitaten och vattenmiljön
              i stort. Det säger anställda på Fiskeriverkets utredningskontor
              i Göteborg.
            </seg>
            <seg n="9ac9e99c">
              I dag jobbar totalt 22 experter på Fiskeriverkets tre utredningskontor
              runt om i landet. Det är marinbiologer, limnologer och fiskevårdsbiologer,
              och de utgör en tung remissinstans i miljöprövningar av till exempel
              oljeutsläpp i hamnar, dragning av gasledningar samt placering
              av vattenkraftverk och havsbaserad vindkraft.
            </seg>
            <seg n="942999e0">
              Enligt anställda har kontoren fram till i dag stått självständiga
              i miljöprövningarna och koncentrerat sig på biologiska och limnologiska
              effekter av företagen. Det är något som kan försvåras om expertisen
              sprids ut på länsstyrelserna och de underställs helt andra krav.
            </seg>
            <seg n="5e9a9bf4">
              I fjol lämnades över 500 yttranden till miljödomstolarna och
              nästan 400 samrådsyttranden inför domstolsansökningar. En flytt
              till länsstyrelserna skulle innebära att det blir en viktig instans
              färre i miljöprövningen som kan värna om vattenmiljön. En nationell
              myndighet väger tungt i domstolsprocessen.
            </seg>
            <seg n="05629ad4">
              Herr talman! Om man har följt de artiklar som berört havsmiljön
              och sedan tagit del av vad miljöminister Carlgren har skrivit
              i medierna, där han hänvisar till Havs- och vattenmyndigheten
              som att den kommer att koncentrera resurserna för ett friskare
              hav, verkar hans inlägg mer som ett skämt när man hör dem som
              jobbar i verksamheten framhålla att den snarare riskerar att utarmas
              på kompetens och resurser.
            </seg>
            <seg n="54b4cca2">
              Den nya havs- och vattenmyndigheten som gick under arbetsnamnet
              Nya havsmiljömyndigheten kan i praktiken innebära en ytterligare
              försvagning av miljöintresset i havsförvaltningen. Det är tvärtemot
              vad som framförts i den debatt som föregick omorganisationen av
              havsförvaltningen.
            </seg>
            <seg n="329a3d02">
              Herr talman! Den andra reservationen rör den nya myndighetens
              möjlighet att dela ut fiskerättigheter.
            </seg>
            <seg n="7aacbf20">
              När systemet infördes 2009 innebar det att regeringen skänkte
              bort en nationell tillgång till ett värde av hundratals miljoner
              kronor i form av fiskerätter till några enskilda medborgare en
              form av stöld från oss andra medborgare, kan tyckas. Vi var från
              Socialdemokraternas sida emot införandet, men när det nu genomförts
              går det naturligtvis inte att backa historien. Beslutet om fiskerätterna
              löper på tio år från det att det infördes.
            </seg>
            <seg n="ea9c0cd6">
              Alla rättigheter inom det pelagiska fisket har utdelats, frånsett
              fyra kvoter där fördelningen har överklagats. Det finns alltså
              inga kvoter kvar inom det pelagiska segmentet att fördela förrän
              de tio åren löpt ut. Det finns inga kvoter kvar!
            </seg>
            <seg n="17f43fa1">
              Det sades också i debatten som föregick beslutet att systemet
              skulle utvärderas för att se om avsikterna med systemet blev en
              realitet. Nu vill alltså det borgerliga styret med hjälp av sitt
              stödparti driva igenom att den nya myndigheten ska få fördela
              fiskerätter som egentligen inte finns om det inte också ska införas
              i det demersala fisket, ett fiske som i stort kan räknas som ett
              småskaligt fiske, oftast ganska kustnära, ett fiske som ser de
              stora hoten i form av att ungdomarna flyr och att fisket dör ut
              runt vår kust. Detta sker utan att vi inför försäljningsbara kvoter.
            </seg>
            <seg n="73bbb514">
              Vad är det som driver de borgerliga partierna tillsammans med
              Sverigedemokraterna att fortsätta privatisera våra gemensamma
              tillgångar? Det handlar naturligtvis om ideologi. Det är anledningen
              till att de inte vill vänta och först utvärdera privatiseringen
              av vår gemensamma egendom inom det pelagiska fisket. Blev det
              den sanering som beslutet syftade till? Blev det fortsatt en geografisk
              spridning av fiskemöjligheterna eller ökade koncentrationen mer
              än önskvärt? Detta är frågor som de borgerliga partierna inte
              vill ställa.
            </seg>
          </u>
          <note n="51bd54c9">
            Herr talman! Jag yrkar bifall till reservationerna 1 och 2.
          </note>
          <note type="speaker" n="9d05a2a1">
            Anf. 66 JENS HOLM (V):
          </note>
          <u who="jens_holm_9bd66a" xml:id="i-d9ae53945ee4cdc4-0" n="72849f88">
            <seg n="ff331f51">
              Herr talman! Vi diskuterar den kommande havs- och vattenmyndigheten.
              Precis som föregående talare, Jan-Olof Larsson från Socialdemokraterna,
              är vi i Vänsterpartiet kritiska till att man nu tar bort Fiskeriverkets
              roll att yttra sig över vattenanläggningar och anläggande av ny
              vattenverksamhet.
            </seg>
            <seg n="8d933f58">
              Vi tycker att Fiskeriverket hittills på ett föredömligt sätt
              har stått upp för den biologiska mångfalden, för miljön och för
              fiskens möjlighet att leva vidare när man har anlagt anläggningar,
              stora dammar och så vidare. Nu tas kraven på obligatoriska yttranden
              bort, och det kommer att leda till en försvagning av det som hittills
              har gällt. Vad händer till exempel med det riksdagsbeslut som
              klubbades 2006 om att ålägga kraftbolagen att bygga laxtrappor
              och andra fungerande fiskevandringsvägar runt dammarna? Hittills
              har ingenting hänt sedan det beslutet fattades.
            </seg>
            <seg n="ca12e8d2">
              Därför vill vi i Vänsterpartiet tillsammans med Miljöpartiet
              och Socialdemokraterna att nuvarande lydelse i 22 kap. 6 § i miljöbalken
              ska kvarstå och att Havs- och vattenmyndigheten får fortsätta
              att spela den här viktiga rollen. Det står i reservation 1, som
              jag vill yrka bifall till.
            </seg>
            <seg n="f13a37e8">
              Vår andra reservation rör möjligheten till överlåtbara fiskerättigheter.
              Här ser jag en stor risk att man bygger upp en marknad där man
              ska köpa och sälja fiskekvoter mellan varandra. På papperet kan
              det fungera bra. Det kan jämföras med EU:s handel med utsläppsrättigheter
              som på papperet ser ut att vara ett bra instrument. Och jag kan
              medge att det rätt designat också skulle kunna vara ett bra instrument.
              Men hittills visar alla erfarenheter att det handelssystemet än
              så länge inte fungerar.
            </seg>
            <seg n="0635f900">
              Jag är rädd för att vi kommer att få liknande problem när man
              nu för tio år framåt ska ha ett system med överlåtbara fiskekvoter.
              Jag tycker att ett minimikrav vore att man utvärderar hur systemet
              ser ut i dag innan man förlänger det i tio år. Jag är också rädd
              för att det här kommer att leda till en ökad koncentration av
              storfiskare och att det småskaliga, kustnära fisket kommer att
              drabbas av det här systemet.
            </seg>
          </u>
          <note n="ad1de3ac">
            Därför vill jag yrka bifall till den rödgröna reservationen nr
            2.
          </note>
          <note type="speaker" n="0400d372">
            Anf. 67 LARS HJÄLMERED (M):
          </note>
          <u who="lars_hjalmered_918893" xml:id="i-bcb3aa4f7139f7e3-0" n="0a0297b8">
            <seg n="598c87a4">
              Herr talman! Den 1 juli ska den nya havs- och vattenmyndigheten
              inleda sin verksamhet nere i Göteborg där hemma i Göteborg, kanske
              jag ska säga. Dagens förslag som vi har att diskutera och senare
              besluta om är en av de sista skruvarna i detta bygge för att de
              ska kunna rulla i gång sin verksamhet den 1 juli. Det görs ett
              antal lagändringar för att kunna flytta verksamhet från Naturvårdsverket
              och Fiskeriverket till den nya myndigheten men också flytta viss
              verksamhet från Fiskeriverket till Jordbruksverket. Summa summarum
              görs detta för att den nya havs- och vattenmyndigheten ska kunna
              börja sin verksamhet och det tidigare Fiskeriverket kan gå i graven
              i och med halvårsskiftet i år.
            </seg>
            <seg n="f632fa3a">
              Jag tycker, herr talman, att man ska se skapandet av den nya
              havs- och vattenmyndigheten i ett lite större perspektiv. Situationen
              i våra hav och vattendrag är en av våra riktigt stora utmaningar.
              Vi har till exempel Östersjön, som är ett väldigt känsligt innanhav
              som påverkas av avlopp, trafik och jordbruk. Vi kan både på ostkusten
              och i mina hemtrakter på västkusten se att vi länge har haft ett
              fiske som inte har legat i balans med vad som är långsiktigt hållbart.
            </seg>
            <seg n="5137a5e3">
              Det här var lite startpunkten och skälen till att alliansregeringen
              efter tillträdet 2006 valde att tydligt prioritera havs- och vattenfrågorna,
              kanske tydligast manifesterat i att vi hade en havsmiljömiljard
              förra mandatperioden och en denna mandatperiod och därigenom gått
              från ett läge av mycket miljöprat och inte tydliga kopplingar
              till budgeten till mer av konkreta åtgärder och tydlighet i statens
              budget.
            </seg>
            <seg n="e138956e">
              Det är också viktigt att se att regeringen inte bara i statsbudgeten
              utan också med ett internationellt arbete har valt att prioritera
              havs- och vattenfrågorna. Där kan vi se att till exempel övergödningen
              i Östersjön är en sådan fråga som vi löser inte enkom i Sverige
              och med svenska åtgärder utan i dialog med Polen, Finland och
              en lång rad andra länder. Det är också viktigt att se att man
              behöver göra många saker, återigen tillsammans med andra länder
              men också konkret i Sverige. Där kan vi se exempel på de nationella
              åtgärderna med bildandet av marina reservat, bildandet av den
              marina nationalparken i Koster, en serie av olika lokala vattenvårdssatsningar,
              en ambition att titta på detta med toalettavfall från fartyg,
              förvaltningsplaner som vi ser komma inte bara för torsk och lax
              utan en ambition att utvidga detta till allt fler fiskarter och
              nu också inrättandet av den nya havs- och vattenmyndigheten. Det
              är konkreta exempel på vad vi har gjort, gör och ska göra framgent.
            </seg>
            <seg n="aed2f84b">
              Jag tror också att det är viktigt att se att de vattenfrågor
              som den nya myndigheten ska arbeta med berörs i andra sammanhang.
              Ett tydligt exempel på det är regeringens miljömålsberedning,
              alltså den parlamentariskt sammansatta beredning som jobbar på
              uppdrag av regeringen, som ska vara en typ av rådgivare i fråga
              om hur vi ska nå miljömålen. Beredningen ska peka ut särskilt
              svåra miljöområden där det krävs ytterligare insatser och gärna
              en politisk överenskommelse mellan partierna, lägga fram förslag
              på strategier och koppat till detta etappmål och konkreta åtgärder.
            </seg>
            <seg n="910abc91">
              Vattenfrågorna är en av tre tydliga prioriteringar för Miljömålsberedningen.
              Beredningen kommer de under kommande åren att arbeta vidare aktivt
              med havs- och vattenfrågorna. Där ser vi redan nu att bildandet
              av Havs- och vattenmyndigheten är väldigt viktig dels för beredningens
              arbete, för att få expertutlåtanden och underlag för att kunna
              leverera etappmålen och de konkreta åtgärderna, dels för att myndigheten
              inom sitt sektorsansvar har att leverera för att vi ska kunna
              leva upp till relevanta miljömål.
            </seg>
            <seg n="5ed989f2">
              Jag tycker att det är i detta lite större sammanhang man måste
              se de här sista bultarna och skruvarna i bygget för att kunna
              skapa den nya myndigheten den 1 juli i år och att lagändringarna
              nu måste komma till för att man ska kunna köra i gång. Situationen
              i hav och vattendrag är oroande, och därför är det viktigt att
              vi har en alliansregering som tydligt prioriterar detta med avsatta
              pengar, med internationellt arbete och med en serie av konkreta
              saker som görs för att verkligen kunna göra miljöskillnad, nu
              närmast med inrättandet av den nya viktiga havs- och vattenmyndigheten.
            </seg>
            <seg n="8de1f587">
              Med det, fru talman, känner jag mig trygg att yrka bifall till
              förslaget i betänkandet och avslag på de två reservationerna.
            </seg>
          </u>
          <note type="speaker" n="6be3a736">
            Anf. 68 JAN-OLOF LARSSON (S) replik:
          </note>
          <u who="jan-olof_larsson_78a7d4" xml:id="i-80d4857f15e8cd8b-1" n="fce6df79">
            <seg n="bc7e6fb4">
              Fru talman! Jag skulle vilja få en liten redovisning av på vilket
              sätt Moderaterna och alliansregeringen tror att det stärker havsmiljö-
              och vattenarbetet att man avsäger sig rätten som Fiskeriverket
              har haft att obligatoriskt kunna inge utsagor till domstol och
              andra delar.
            </seg>
            <seg n="72bf0568">
              När det gäller att man vill ge rätten till den kommande havs-
              och vattenmyndigheten att dela ut fiskerätter som inte finns är
              min undran: Ämnar ni införa detta på något annat fiskeområde,
              eller tänker ni bara att ni inte hinner göra det på de åtta återstående
              åren som är kvar innan det går ut? Vad är anledningen till att
              ni vill göra det nu innan vi över huvud taget har sett hur det
              fungerar?
            </seg>
            <seg n="7760df09">
              Blir det det genomslag som vi hade tänkt med den sanering som
              avsågs? Blir det någon ökad koncentration? Blir det andra effekter
              som är positiva eller negativa av förslaget? Varför vill ni inte
              göra utvärdering innan man säger att vi ska dela ut ytterligare
              fiskerätter inom andra områden?
            </seg>
          </u>
          <note type="speaker" n="890dbfdf">
            Anf. 69 LARS HJÄLMERED (M) replik:
          </note>
          <u who="lars_hjalmered_918893" xml:id="i-bcb3aa4f7139f7e3-1" n="0a0297b8">
            <seg n="17a584f5">
              Fru talman! Vi har en situation i dag där vi har förvaltningsplaner
              för bland annat torsk, lax och en del andra fiskarter. Vår ambition
              är att få fler sådana planer grundade i vetenskap om vad som är
              långsiktigt hållbart. Det är ett instrument vi arbetar med för
              att vi ska kunna ha en långsiktig hållbarhet för fiskarna i vattnet
              men också för att fiskarna ovanför ska kunna leva av vad havet
              har att ge.
            </seg>
            <seg n="846192a3">
              Vi är i det sammanhanget positiva till detta system med överlåtbara
              fiskerätter som en möjlighet att kunna utveckla fiskeriförvaltningen.
              Vi vill naturligtvis dra erfarenhet av detta innan man tar vidare
              steg.
            </seg>
            <seg n="c8121862">
              När det gäller inrättandet av Havs- och vattenmyndigheten är
              det, som jag försökte visa lite i mitt anförande, en pusselbit
              bland många fler i ett ambitiöst arbete från Alliansens sida vad
              gäller vatten- och havsfrågorna från vår sida. Det handlar om
              till exempel bildandet av marina reservat och nationalpark, arbete
              internationellt och lokala vattenvårdssatsningar och nu inrättandet
              av detta.
            </seg>
            <seg n="bc6bae55">
              Vi gör bedömningen att de förändringar som kommer att ske av
              miljöbalkens 22 kap. 6 § gör att man lyfter upp Havs- och vattenmyndigheten
              och säger att den ska ha rätt att ta del av ansökningshandlingar
              och kungörelse i mål och också rätt att föra talan för att ta
              till vara miljöintressen och allmänna intressen. Det tydliggörs
              att den också ska kunna yttra sig om inverkan på det allmänna
              fiskeriintresset och kunna föreslå bestämmelser som behövs till
              skydd för fisket.
            </seg>
            <seg n="66ec1feb">
              Vi tror att det fortsatt blir ett fullgott skydd om man kan ta
              till vara de intressena. Jag känner inte riktigt den oro som Jan-Olof
              Larsson känner när han nu är nere med penseln i de svarta och
              grå färgburkarna. Vi måste i någon mening känna att det är lite
              av en glädjens dag när vi nu kommer till med den nya myndigheten
              som är en viktig pusselbit. Det måste även Jan-Olof Larsson kunna
              känna.
            </seg>
          </u>
          <note type="speaker" n="493917b5">
            Anf. 70 JAN-OLOF LARSSON (S) replik:
          </note>
          <u who="jan-olof_larsson_78a7d4" xml:id="i-80d4857f15e8cd8b-2" n="fce6df79">
            <seg n="3671b1b6">
              Fru talman! Jag är glad åt att vi får den nya myndigheten. Det
              syfte vi hade när vi en gång tillsammans skapade den hoppas jag
              ska uppfyllas. Nu är risken att den inte blir lika bra som jag
              trodde att den skulle bli med den del som ni har gjort.
            </seg>
            <seg n="da61f486">
              Jag förstår också att Lars Hjälmered har lite svårt med detta
              med fiske. Du har inte varit uppe och diskuterat fiskefrågor förut.
              Ni har en annan representant för det. Försäljningsbara kvoter
              och den delen har ingenting med förvaltningsplaner att göra. Förvaltningsplanerna
              är en sak. Kvoterna baseras på den tilldelning vi får av EU, och
              sedan delar vi ut dem och de fiskas upp.
            </seg>
            <seg n="439963f5">
              Jag noterade att du sade att vi vill dra erfarenhet av det system
              som vi har haft. Men det är det ni inte gör. Ni drar inte erfarenhet
              av det. Ni tillsammans med ert stödparti gör så att den nya myndigheten
              ska få möjligheten att dela ut ytterligare rättigheter. Alla de
              andra är redan utdelade på tio år.
            </seg>
            <seg n="b08418a9">
              De nya fiskerättigheterna handlar om demersalt fiske och skaldjursfiske.
              Är det vad ni nu vill gå in på utan att över huvud taget ha sett
              hur det gick med det som vi införde på pelagiskt fiske? Du säger
              att ni vill dra erfarenheter. Men visa det då i handling! Det
              vore tacknämligt.
            </seg>
          </u>
          <note type="speaker" n="ed552500">
            Anf. 71 LARS HJÄLMERED (M) replik:
          </note>
          <u who="lars_hjalmered_918893" xml:id="i-bcb3aa4f7139f7e3-2" n="0a0297b8">
            <seg n="0a7649d6">
              Fru talman! Det tydligaste i konkret handling är att vi har gått
              från miljöprat till miljöresultat på havs- och vattenområdet.
              Det var tidigare en otydlig budgetpost med mycket diskussioner
              och svåra utmaningar. Där har vi nu gått från ord till konkret
              handling med havsmiljömiljard och en lång rad konkreta åtgärder
              som jag försökte ge uttryck för. Det gäller till exempel lokala
              vattenvårdssatsningar och ett ambitiöst internationellt arbete.
              Det tänker vi fortsätta med från Alliansens sida.
            </seg>
            <seg n="249229f9">
              Det gäller också när vi talar om fiskeriförvaltningen och nu
              kommande översyn av fiskeripolitiken. Vi är beredda att vända
              på olika stenar i det arbetet. Vår inriktning är att vi ska ha
              ett långsiktigt hållbart fiske så att vi kan se att det är hållbart
              för fiskarna i vattnet och fiskarna ovanför och så att vi fortsatt
              på ett hållbart sätt kan leva av vad havet har att ge. Vi ser
              att överlåtbara fiskerätter är en möjlighet i en framtida utformning.
              Vi låser oss inte exakt vid detaljerna. Men fokus är att det ska
              kunna vara en långsiktig hållbarhet i detta.
            </seg>
            <seg n="64a04d25">
              När det gäller Havs- och vattenmyndigheten är det viktigaste
              perspektivet att det är ett samlat uppdrag som man inte har haft
              tidigare. Där tror jag att det kan bli lite av en nystart av verksamheten
              i Göteborg med inrättandet den 1 juli. Den får ett tydligare uppdrag
              än vad man har haft tidigare. Den har fortsatt en stark rätt som
              också lyfts upp i miljöbalken att föra talan i olika typer av
              miljömål för att ta tillvara miljöintressen. Det tror jag är det
              viktigaste.
            </seg>
            <seg n="89ed86db">
              Fru talman! Jag kommer tillbaka till att vi dialektalt är lite
              olika. Men vi är bördiga från samma del av landet kring Bohuslän.
              Vi vet hur viktiga dessa frågor är för att vi ska kunna ha friska
              hav inte minst på västkusten. Med den nya havs- och vattenmyndigheten
              och det omvittnat ambitiösa arbete Alliansen bedriver kommer vi
              att göra viktiga steg framåt.
            </seg>
          </u>
          <note type="speaker" n="5432ecac">
            Anf. 72 LARS TYSKLIND (FP):
          </note>
          <u who="lars_tysklind_527bfb" xml:id="i-3b042c77d205cedf-1" n="ce042b0d" next="i-f041f4d5186d4dc8-1"/>
          <note n="1ddc05ce">
            Fru talman! Jag börjar med att yrka bifall till utskottets förslag
            i betänkandet och avslag på reservationerna.
          </note>
          <u who="lars_tysklind_527bfb" xml:id="i-f041f4d5186d4dc8-1" n="ce042b0d" prev="i-3b042c77d205cedf-1">
            <seg n="a27e31e8">
              Det betänkande vi i dag debatterar bygger på en proposition.
              Det är väldigt juridiskt och många paragrafer i den. Det beror
              på att det är det sista steget med de lagändringar som krävs för
              att Havs- och vattenmyndigheten ska kunna starta sin verksamhet
              den 1 juli. Det finns även en del lagändringar och regeländringar
              som har att göra med att Jordbruksverket också tar över en del
              av Fiskeriverkets verksamhet.
            </seg>
            <seg n="37caa2b8">
              I det sammanhanget är det värt att poängtera att den uppdelning
              som nu är mellan Havs- och vattenmyndigheten och Jordbruksverket
              är en mycket ändamålsenlig uppdelning. Havs- och vattenmyndigheten
              får hand om förvaltning, tillsyn och kontroll medan Jordbruksverket
              får de frågor som gäller de främjande delarna av fisket och tar
              hand om bland annat EU-fonderna.
            </seg>
            <seg n="4bf42969">
              Fru talman! För att få lite perspektiv på dagens betänkande vill
              jag framhålla att det är sista steget i en väldigt lång process,
              där alliansregeringen har haft ett tydligt mål att skapa en myndighet
              med ett samlat ansvar för havs- och vattenmiljöfrågor. Det har
              nu resulterat i den myndighet som startar i Göteborg. Tankegången
              är inte speciellt ny och särskilt inte hos oss i Folkpartiet.
              Vi har länge drivit att man ska ha en samlad myndighet.
            </seg>
            <seg n="41330a76">
              En viss typ av startpunkt var det när alliansregeringen i mars
              2009 i propositionen En s ammanhållen svensk havspolitik föreslog
              en myndighet. Man lyfte fram att vi ska jobba för en effektiv
              myndighet som har ett samlat ansvar för svensk havsmiljö och vattenförvaltning.
              Syftet var ett hållbart nyttjande av naturresurser för att bevara
              och förbättra olika vattenmiljöer. Jag känner en viss glädje,
              som både Lars Hjälmered och Jan-Olof Larsson uttryckt här, över
              att det är dags att sjösätta myndigheten den 1 juli.
            </seg>
            <seg n="fba520d4">
              Fru talman! I dag handlar det alltså om att ta ställning till
              ändringar i tolv olika lagar. Bland dessa finns miljöbalken och
              lagen om överlåtbara fiskerättigheter. Det är ändringar i dessa
              två lagar som har föranlett en följdmotion från Miljöpartiet som
              ligger till grund för två reservationer som Socialdemokraterna,
              Miljöpartiet och Vänsterpartiet gemensamt står bakom.
            </seg>
            <seg n="43c9670c">
              Den första reservationen handlar om en paragraf i miljöbalkens
              22 kap. som behandlar förfarandet i mark- och miljödomstolar i
              ansökningsmål, som det heter. I 6 § föreslås att den nya Havs-
              och vattenmyndigheten ska flyttas upp och få samma status som
              Naturvårdsverket, Kammarkollegiet, Myndigheten för samhällsskydd
              och länsstyrelsen har haft tidigare. Märk väl att Fiskeriverket
              inte har haft den statusen. Havs- och vattenmyndigheten får rätten
              att föra talan för att tillvarata miljöintressen och andra allmänna
              intressen.
            </seg>
            <seg n="88f43dbd">
              Det innebär att Havs- och vattenmyndigheten som part kan yttra
              sig om inverkan på det allmänna fiskeintresset och föreslå bestämmelser
              som behövs till skydd för fisket. Det innebär också en möjlighet
              att yrka på att mark- och miljödomstolen ska förordna en sakkunnigutredning
              och att domstolen sedan ska låta en eller flera sakkunniga avge
              ett yttrande. I och med den rollen blir fiskefrågorna ordentligt
              belysta. Tidigare fick Fiskeriverket tillsänt sig ansökningshandlingar
              och kungörelser bara för att yttra sig. Havs- och vattenmyndigheten
              får en annan status och får jobba med frågan som helhet.
            </seg>
            <seg n="9ea8fe0d">
              Det handlar inte om, som det står i reservationen, om en försvagning
              av bevakningen av inverkan på den biologiska mångfalden, fiskebestånden
              och vattenmiljön i miljöprövningen. Som jag inledde med får Havs-
              och vattenmyndigheten i stället en starkare ställning att driva
              frågorna och föra talan i domstolen. Det skulle vara lite märkligt
              om man hade en paragraf där samma myndighet i första stycket ska
              föra talan och i nästa stycke yttra sig. Det är därför som den
              har tagits bort.
            </seg>
            <seg n="6be2b7b6">
              Fru talman! I reservation 2 tar den rödgröna oppositionen upp
              frågan om överlåtbara fiskerättigheter. Man skriver att inga nya
              fiskerättigheter bör fastställas under innevarande tioårsperiod
              och att innan nya fiskerättigheter fastställs behövs en grundlig
              utvärdering av systemet. Utskottet konstaterar dock att samtliga
              andelar i fördelningen av fiskerättigheter i det pelagiska fisket
              gjordes av Fiskeriverket 2009. Dessa rättigheter löper fram till
              2019.
            </seg>
            <seg n="75142a16">
              Det som nu händer är att vi får en lag om överlåtbara fiskerättigheter.
              Om Havs- och vattenmyndigheten ska kunna starta måste lagen tas
              bort eller så måste relevant myndighet stå i lagstiftningen. Vi
              kan ju inte ha en lagstiftning efter den 1 juli där Fiskeriverket
              står kvar, utan den myndighet som ersätter Fiskeriverket måste
              naturligtvis in i lagstiftningen.
            </seg>
            <seg n="6948ae93">
              När det gäller den utvärdering som bland andra Jan-Olof Larsson
              tar upp här framförde regeringen redan 2009 i propositionen Överlåtbara
              fiskerättigheter att även om lagen inte är tidsbegränsad är syftet
              att skapa en strukturrationalisering inom fiskeflottan, och det
              är svårt att säga precis när den är avslutad. När så är fallet
              är avsikten att tillsammans med yrkesfisket bedöma om överlåtbarheten
              är önskvärd som en permanent lösning. Bland andra Jan-Olof Larsson
              för här en diskussion om att det inte skulle ske en utvärdering.
              Men en utvärdering pågår ju ständigt. Vad det handlar om just
              i dag är att den här lagstiftningen ska kunna existera över huvud
              taget. Sedan kan vi naturligtvis i framtiden ta ställning till
              om vi ska ha det på det här sättet, men det är en annan fråga.
              Och det uttryckte regeringen som sagt väldigt tydligt även i propositionen
              2009.
            </seg>
            <seg n="04597e63">
              Fru talman! Jag tror att det kommer att bli ett väldigt steg
              framåt när vi nu får Havs- och vattenmyndigheten som får ta det
              övergripande ansvaret för havs- och vattenmiljöer. Jag tycker
              att vi med fog kan uttrycka glädje över detta.
            </seg>
          </u>
          <note n="4e614bc6">
            Jag yrkar bifall till utskottets förslag i betänkandet och avslag
            på reservationerna.
          </note>
          <note type="speaker" n="075db942">
            Anf. 73 JAN-OLOF LARSSON (S) replik:
          </note>
          <u who="jan-olof_larsson_78a7d4" xml:id="i-80d4857f15e8cd8b-3" n="fce6df79">
            <seg n="92234a95">
              Fru talman! Jag är glad att vi har fått en Havs- och vattenmyndighet
              och att den blir en samlad resurs. Den kunde ha varit mer samlad
              än den som vi har fått i dag. En viktig del i förvaltning av fiske
              handlar naturligtvis om hur mycket vi ska tillåtas ta upp. Den
              frågan ligger utanför. Man kunde ha samlat den på ett och samma
              departement, och det har man inte gjort.
            </seg>
            <seg n="74f8950f">
              Lars Tysklind sade att ändringen i lagförslaget är marginell
              eller hur han sade, men det är en avsevärd skillnad. Det står
              i dag i 6 § att Fiskeriverket ska yttra sig när det behövs. Ja,
              men vem avgör det? Förut var det så att när någon ute i samhället
              tyckte att det behövdes skulle Fiskeriverket yttra sig, men så
              blir nu inte fallet. Det borde ju rimligen vara en försvagning.
            </seg>
            <seg n="e852aee8">
              När det sedan gäller fiskerättigheterna, om lagen ska bort eller
              om dessa ska in i lagstiftningen, finns det i dag inga rättigheter
              att fördela. De är ju redan fördelade. Och det blir ingen ändring
              på det förrän 2019 om vi inte inför det i andra segment.
            </seg>
            <seg n="01c32f0e">
              Jag och Lars Tysklind hade äran att få besöka en fiskeavdelning
              i Bohuslän. De var ganska ense där om att de inte vill ha några
              överförbara kvoter, för de visste att då skulle ungdomarna slås
              ut direkt. De skulle aldrig ha råd att komma in på den marknaden.
            </seg>
            <seg n="e1a8e8bb">
              Vi behöver ingen ny lagstiftning i dag. När utvärderingen är
              klar får vi se om det här var ett bra system eller inte.
            </seg>
          </u>
          <note type="speaker" n="788d0cef">
            Anf. 74 LARS TYSKLIND (FP) replik:
          </note>
          <u who="lars_tysklind_527bfb" xml:id="i-6820cdafd07a6451-4" n="ce042b0d">
            <seg n="51bff306">
              Fru talman! Vi behöver inte diskutera själva lagstiftningen.
              Men hur som helst infördes det en lagstiftning om överlåtbara
              fiskerättigheter, och fiskerättigheter till det pelagiska fisket
              delades ut 2009. De skulle gälla i tio år. Syftet var en strukturrationalisering
              av fiskeflottan.
            </seg>
            <seg n="94f56383">
              Så länge det finns fiskerättigheter som ska gälla måste det finnas
              ett stöd för det i lagstiftningen, och då måste vi ha kvar lagstiftningen.
              Nu är den relevanta myndigheten Havs- och vattenmyndigheten. Egentligen
              är inte den frågan svårare än så. Sedan ska vi utvärdera systemet,
              och det sades väldigt tydligt av regeringen redan när man lade
              fram propositionen kring den här lagstiftningen.
            </seg>
            <seg n="3c09cb1a">
              Sedan får man naturligtvis i framtiden diskutera om det här ska
              gälla andra fisken. Jag kan väl också ställa mig tveksam till
              om det verkligen ska göra det. Det är mycket lämpligare att det
              pelagiska fisket ingår i förvaltningen än andra fisken med blandfisk
              och så vidare.
            </seg>
            <seg n="cc1aa8c2">
              När det gäller 6 § blir det lite strid om ord på något sätt.
              Otvivelaktigt får Havs- och vattenmyndigheten en annan roll. Man
              likställs med Naturvårdsverket och en del andra myndigheter som
              jag räknade upp förut. Man har en roll att föra talan i mark-
              och miljödomstolen och har alltså kontroll över frågan. Man får
              naturligtvis också tillsänt sig anslutningshandlingar och har
              sedan att agera utifrån dessa. Är det så att man bedömer att det
              behövs en sakkunnigutredning kan man yrka hos domstolen på att
              få en sådan gjord, så ur den synpunkten är det definitivt ingen
              försvagning.
            </seg>
            <seg n="d8b13956">
              Även om det stod att Fiskeriverket skulle yttra sig hände det
              nog ibland att de skrev väldigt kortfattat. Jag kan naturligtvis
              inte säga exakt vad de skrev, men att de skulle yttra sig innebar
              att de på något vis skulle ta ställning till problematiken.
            </seg>
          </u>
          <note type="speaker" n="cbcef8f0">
            Anf. 75 JAN-OLOF LARSSON (S) replik:
          </note>
          <u who="jan-olof_larsson_78a7d4" xml:id="i-80d4857f15e8cd8b-4" n="fce6df79">
            <seg n="d90c6ee4">
              Fru talman! Det är väl bara att konstatera att det är en avsevärd
              skillnad på ska kontra när det behövs. Frågan är också vem som
              bestämmer när det behövs och vem som säger ska, så det blir en
              försvagning.
            </seg>
            <seg n="2e87b44b">
              När det gäller detta med fiskerättigheter handlar lagförslaget
              om att myndigheten ska ha rätten att dela ut fiskerättigheter.
              Det handlar inte om ifall vi ska ha kvar eller inte ha kvar fiskerättigheter,
              utan det handlar om rätten att dela ut fiskerättigheter. Men det
              finns ju ingenting att dela ut. De är redan utdelade.
            </seg>
            <seg n="09c0e82e">
              Du säger att det är svårt att bedöma när rationaliseringsprocessen
              är avslutad och att utvärdering pågår ständigt. När detta nu pågår
              borde regeringspartiernas företrädare ta reda på hur det har gått
              hittills. Hur många fiskelag har försvunnit? Har det blivit någon
              koncentration?
            </seg>
            <seg n="efc9705e">
              Jag har i utskottet aldrig fått någon återkoppling till hur läget
              är i dag av typen: Det ser bra ut. Längs Norrlandskusten, i Strömstad
              och i Skåne är det fina etableringar. Däremot har det tunnat ut
              i Göteborg.
            </seg>
            <seg n="5eaa156a">
              Jag har inte sett några sådana redovisningar. Jag tror inte att
              Lars heller har gjort det, trots att han säger att det ständigt
              pågår en utvärdering. Det skulle vara intressant för mig och för
              många andra som har varit med och diskuterat dessa frågor att
              få veta hur läget är i dag.
            </seg>
            <seg n="d1ab436b">
              Vilka rättigheter ska man få lov att dela ut? Vi står bakom det
              beslut som är taget. Rättigheterna till det pelagiska fisket kan
              man inte göra något åt; den affären är genomförd. De hundratals
              miljonerna är insatta, och dem kan vi inte ta tillbaka. Det måste
              få ha sin gång. Men några nya vill vi inte ställa upp på. Det
              är det som förslaget handlar om.
            </seg>
          </u>
          <note type="speaker" n="235b98fa">
            Anf. 76 LARS TYSKLIND (FP) replik:
          </note>
          <u who="lars_tysklind_527bfb" xml:id="i-6820cdafd07a6451-5" n="ce042b0d">
            <seg n="89451bf8">
              Fru talman! Vi får ta det ett varv till. Havs- och vattenmyndigheten
              har fått en roll som inte Fiskeriverket hade. Fiskeriverket kunde
              inte föra talan i mark- och miljödomstolarna, men det kan Havs-
              och vattenmyndigheten. Fiskeriverket hade en parallell roll; de
              fick samma papper och skulle yttra sig. Den nya myndigheten har
              fått en starkare roll tillsammans med de andra myndigheterna.
            </seg>
            <seg n="5c337d6a">
              När det gäller bedömningen antar jag att Havs- och vattenmyndigheten
              själv bedömer om man ska yrka att den aktuella mark- och miljödomstolen
              tillsätter en sakkunnigutredning.
            </seg>
            <seg n="857b8b51">
              Det är helt riktigt att det inte finns några rättigheter att
              dela ut. Detta är dock en komplett lagstiftning, och det finns
              en paragraf i lagstiftningen som talar om hur det ska gå till
              om det finns rättigheter att dela ut. Det kan inte vara så att
              så fort en paragraf i en lagstiftning inte är tillämplig plockas
              den bort. Då får vi en väldigt fragmenterad lagstiftning.
            </seg>
            <seg n="2df88be7">
              Så länge systemet inte har upphört måste lagstiftningen vara
              komplett. Finns det inga rättigheter att dela ut kan man självklart
              inte utnyttja denna paragraf. Men skulle det bli aktuellt att
              dela ut är det Havs- och vattenmyndigheten som ska göra det. Så
              står det i lagstiftningen.
            </seg>
            <seg n="5a608324">
              Precis som Jan-Olof Larsson säger är det viktigt att vi får en
              ordentlig utvärdering. Koncentrationen var ett av syftena till
              att man gjorde en strukturrationalisering av fiskeflottan och
              anpassade den till fångstmöjligheterna. Det var egentligen huvudsyftet.
              Per automatik blir det en viss koncentration av fiskemöjligheterna
              till ett färre antal båtar. Jag ser också fram emot att få veta
              hur det har blivit i verkligheten.
            </seg>
          </u>
          <note type="speaker" n="55fcde48">
            Anf. 77 IRENE OSKARSSON (KD):
          </note>
          <u who="christina_oskarsson_9f59a4" xml:id="i-44f4031f67f3f164-0" n="a97ee70a">
            <seg n="b6b15373">
              Fru talman! Dagens betänkande handlar om lagförändringar till
              följd av inrättandet av den nya Havs- och vattenmyndigheten. Det
              har vi nog alla inlett med att säga.
            </seg>
            <seg n="cb76bdff">
              Ett viktigt steg är nu taget och förverkligat av alliansregeringen
              i arbetet för att ta ett helhetsgrepp på förvaltningen av havet
              och dess resurser. Det är så vi måste se på denna, för dem som
              lyssnar kanske något besynnerliga, debatt där vi nu är nere på
              detaljfrågorna. Vi måste ha med varför vi över huvud taget har
              gjort detta.
            </seg>
            <seg n="7e7bab60">
              Som kristdemokrat gläder det mig extra mycket att den nya myndigheten
              får möjlighet att se helheten på ett bättre sätt än vad som tidigare
              varit möjligt.
            </seg>
            <seg n="9a6107fe">
              I betänkandet finns två reservationer som tidigare talare berört
              och som även jag kommer att kommentera. Efter Lars Tysklinds anförande
              skulle man kanske kunna sätta punkt, för vi har fått en gedigen
              genomgång av utskottets förslag och reservationerna.
            </seg>
            <seg n="fefa4ea5">
              Fru talman! Det är tydligt att Havs- och vattenmyndigheten får
              en betydligt starkare roll och ses som likvärdig i sammanhanget
              med övriga myndigheter på detta område. Det som S har hakat på
              vad gäller reservationen från Miljöpartiet är en strid om påvens
              skägg och de flesta vet väl att påven är förbjuden att ha skägg.
              Det finns ingen skillnad, utan det handlar snarare om en förstärkning
              av det som tidigare varit Fiskeriverkets möjligheter.
            </seg>
            <seg n="a467c805">
              När det gäller den andra reservationen om överlåtbara fiskerätter
              stämmer det att alla är fördelade i dag. Det måste dock finnas
              en myndighet som har ansvar den dag något händer.
            </seg>
            <seg n="19fdff0a">
              Jag har dessutom förstått att det pågår en viss diskussion om
              fyra av de fördelade kvoterna. Man har överklagat beslut, vilket
              man givetvis kan göra. Detta vet Jan-Olof Larsson och andra om
              de har läst betänkandet. Någon myndighet måste då stå för dessa
              beslut framgent, och självklart är detta Havs- och vattenmyndighetens
              ansvar.
            </seg>
            <seg n="201889cc">
              Det förändrar inget i grunden under försöksperioden och hur den
              är tänkt att vara. Vad som kommer i sinom tid får vi se utifrån
              den diskussion om hur vi ska hantera möjligheten till olika typer
              av förvaltning som pågår i ett större perspektiv i gemenskapens
              fiskepolitik.
            </seg>
            <seg n="6ef1793b">
              Fru talman! Det är glädjande att vi får en myndighet som kan
              ta ett helhetsgrepp. Havet är en resurs som låter oss fånga upp
              CO2 på ett sätt som ingen annan ger möjlighet till. Det är en
              rekreationsplats. Det är vår största motortrafikled. Det ger stor
              del biologisk mångfald, kanske betydligt större än den vi ser
              på markytan. Det är också en stor råvaruproducent, inklusive fisket.
              Allt detta måste hanteras på ett klokt och effektivt sätt och
              också förvaltas för framtiden.
            </seg>
            <seg n="673aca15">
              Vi har skapat en myndighet som har möjlighet att ta ett helhetsgrepp.
              Det är glädjande att se att det har blivit verklighet. Jag kan
              när jag lyssnar på oppositionens talare drista mig till att fundera
              över varför det inte har kommit till tidigare, men nu är vi här.
            </seg>
            <seg n="db1e8c65">
              Den nya myndigheten startar den 1 juli. Jag ser med spänning
              fram emot att följa arbetet med att planera resurser och möjligheter
              och med att förvalta på ett sådant sätt att vi inte förbrukar
              mer än vad vi kan ta ut ur havet ur ett hållbarhetsperspektiv.
            </seg>
          </u>
          <note n="4d38d58e">
            Fru talman! Jag yrkar bifall till utskottets förslag i betänkandet
            och avslag på reservationerna.
          </note>
          <note type="speaker" n="6824b470">
            Anf. 78 JENS HOLM (V) replik:
          </note>
          <u who="jens_holm_9bd66a" xml:id="i-d9ae53945ee4cdc4-1" n="72849f88">
            <seg n="039370d1">
              Fru talman! Jag instämmer i att det är bra att vi får till stånd
              en havs- och vattenmyndighet. Men det är samtidigt tråkigt att
              de borgerliga partierna inte vill ålägga den myndighet där all
              kompetens kommer att finnas möjligheten och också skyldigheten
              att yttra sig när stora vattenanläggningar ska anläggas. Med ert
              och regeringens förslag får myndigheten bara göra det om man tycker
              att det behövs. Det är en tydlig försvagning av den nuvarande
              ordningen.
            </seg>
            <seg n="98ba0508">
              Varför bidrar ni till denna försvagning och varför vill ni inte
              ge den nya myndigheten den fulla status den förtjänar?
            </seg>
            <seg n="8b0df3f9">
              Jag vill också fråga om de överlåtbara fiskerättigheterna. Syftet
              är att detta ska leda till en strukturrationalisering. Färre företag
              kommer att få rättigheter, och det småskaliga fisket kommer att
              slås ut i större utsträckning.
            </seg>
            <seg n="d008ff2f">
              Då är det tråkigt att ni på den borgerliga sidan inte ens vill
              utvärdera verksamheten. Eller är det som Lars Hjälmered från Moderaterna
              sade, att det ska göras en översyn? Vad är det då för översyn
              som ska göras?
            </seg>
            <seg n="86e0a08b">
              Irene Oskarsson nämnde i anförandet att om något händer kan det
              tilldelas nya rättigheter. Vilka är dessa rättigheter?
            </seg>
          </u>
          <note type="speaker" n="eac324d8">
            Anf. 79 IRENE OSKARSSON (KD) replik:
          </note>
          <u who="christina_oskarsson_9f59a4" xml:id="i-44f4031f67f3f164-1" n="a97ee70a">
            <seg n="87e85536">
              Fru talman! I betänkandet står det på s. 12 att det finns fyra
              kvoter där fördelningen har överklagats, alltså måste någon myndighet
              hantera överklagandet. Det finns inte fler kvoter än vad som redan
              är fördelade, men någon myndighet ska ha ansvaret. En utvärdering
              ska naturligtvis göras av vad som kommer ut av en framtida gemensam
              fiskeripolitik. Sverige är pådrivande. Vi här i kammaren har gått
              före och minister Eskil Erlandsson driver på för att det småskaliga
              ska ha förutsättningar att fortsätta existera.
            </seg>
            <seg n="7f2ffe4b">
              När det gäller frågan om kompetens tycker jag att Jens Holm svarar
              själv. Den myndighet som kommer att ha all samlad kompetens på
              det här området ungefär så sade Jens Holm. Jag förutsätter att
              den myndigheten kan bedöma när yttranden ska göras.
            </seg>
          </u>
          <note type="speaker" n="65416482">
            Anf. 80 JENS HOLM (V) replik:
          </note>
          <u who="jens_holm_9bd66a" xml:id="i-d9ae53945ee4cdc4-2" n="72849f88">
            <seg n="ba93e71f">
              Fru talman! Det är intressant att det ska göras en utvärdering.
              Kan Irene Oskarsson svara på när utvärderingen ska göras? Vilket
              uppdrag har utvärderingen i så fall? Är man beredd att vidta åtgärder
              om man ser klara brister i fiskerättighetssystemet?
            </seg>
            <seg n="d34f9491">
              Irene Oskarsson säger att det småskaliga fisket ska värnas, men
              syftet med detta är ju en strukturrationalisering. Det är en koncentration
              till ett fåtal stora fiskeriföretag. Är inte Irene Oskarsson beredd
              att erkänna det? Det står till och med i propositionen.
            </seg>
            <seg n="d548a851">
              Som vårt förslag lyder, och om vi har kvar den formulering som
              finns i miljöbalken i dag, finns det en skyldighet för Havs- och
              vattenmyndigheten att yttra sig när anläggningar ska byggas. Det
              finns en tydlig möjlighet för dem att uppdra åt mark- och miljödomstolen
              att utreda frågan. Irene Oskarsson måste väl hålla med om att
              man, om man tar bort de formuleringarna, försvagar möjligheterna
              för myndigheten att agera.
            </seg>
          </u>
          <note type="speaker" n="121a25f9">
            Anf. 81 IRENE OSKARSSON (KD) replik:
          </note>
          <u who="christina_oskarsson_9f59a4" xml:id="i-b8856ab2b0ac7a66-0" n="a97ee70a" next="i-bfec5f0ba3355159-0">
            <seg n="295f3e2f">
              Fru talman! Jag gör inte alls samma bedömning som Jens Holm när
              det gäller försvagning eller förstärkning av myndigheter. Jag
              ser, som Jens Holm själv sade i sitt första inlägg, att det är
              på den myndighet som vi nu skapar som den samlade kompetensen
              i de här frågorna finns. Det är den myndighet som kan bedöma när
              man bör göra en talan. Då har man gett Havs- och vattenmyndigheten
              fullt mandat att agera i de här frågorna. Jag tycker, tillsammans
              med övriga allianskolleger, att det är fullt tillräckligt.
            </seg>
            <seg n="83fc07d5">
              När det gäller utredning förutsätter jag att Fiskeriverket har
              följt detta under ett startskede. Vi ska ha tio års perspektiv
              på detta. Det är klart att det kommer att göras uppföljningar
              under resans gång. Det kommer säkert att skrivas till myndigheten.
              Vi kommer under den här tioårsperioden att ha en stor diskussion
              om hur den gemensamma fiskeripolitiken ska se ut. Det kommer naturligtvis
              att spela in på fortsättningen.
            </seg>
            <seg n="2d483b74">
              När det gäller det småskaliga fisket står jag fast vid att vi
              ska ge förutsättningarna. Vad som är småskaligt och vad som är
              storskaligt fiske blir en definitionsfråga. Den debatten tror
              jag att vi ska ha i ett annat sammanhang.
            </seg>
          </u>
          <note n="e2cf1b40">
            Överläggningen var härmed avslutad.
          </note>
          <note n="2574701d">
            14 § Utvidgning av Hamra nationalpark
          </note>
          <note n="259c218a">
            Föredrogs
          </note>
          <note n="f740ebaa">
            Tredje vice talmannen konstaterade att ingen talare var anmäld.
          </note>
          <note n="fb737c0e">
            Ajournering
          </note>
          <note n="4cebc955">
            Kammaren beslutade kl. 13.34 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="christina_oskarsson_9f59a4" xml:id="i-bfec5f0ba3355159-0" n="a97ee70a" prev="i-b8856ab2b0ac7a66-0">
            <seg n="d10d4801">
              Återupptagna förhandlingar
            </seg>
          </u>
          <note n="8eb16eeb">
            Förhandlingarna återupptogs kl. 16.00.
          </note>
          <note n="fefecde4">
            15 § Beslut om ärende som slutdebatterats den 12 maj
          </note>
          <note n="511686aa">
            Punkt 1
          </note>
          <note n="13b03386">
            Punkt 5
          </note>
          <note n="155343cb">
            Övriga punkter
          </note>
          <note n="ce12e975">
            16 § Beslut om ärenden som slutdebatterats vid dagens sammanträde
          </note>
          <note n="511686aa">
            Punkt 1
          </note>
          <note n="549c06c0">
            Punkt 2
          </note>
          <note n="25623235">
            Punkt 3
          </note>
          <note n="dceddab2">
            Punkt 4
          </note>
          <note n="511686aa">
            Punkt 1
          </note>
          <note n="549c06c0">
            Punkt 2
          </note>
          <note n="25623235">
            Punkt 3
          </note>
          <note n="155343cb">
            Övriga punkter
          </note>
          <note n="511686aa">
            Punkt 1
          </note>
          <note n="0e5616ce">
            Punkterna 2 och 3
          </note>
          <note n="dceddab2">
            Punkt 4
          </note>
          <note n="c04b18d1">
            17 § Bordläggning
          </note>
          <note n="34c2b156">
            Anmäldes och bordlades
          </note>
          <note n="e47a5ccc">
            18 § Anmälan om interpellationer
          </note>
          <note n="ba06c89a">
            Anmäldes att följande interpellationer framställts
          </note>
          <note n="77c8608e">
            den 18 maj
          </note>
          <note n="0103e131">
            Jens Holm
          </note>
          <note n="82c4bcee">
            Jonas Sjöstedt
          </note>
          <note n="77371780">
            Marianne Berg
          </note>
          <note n="a2773fc5">
            Siv Holma
          </note>
          <note n="2bccaa7d">
            Interpellationerna redovisas i bilaga som fogats till riksdagens
            snabbprotokoll tisdagen den 31 maj.
          </note>
          <note n="6d341f8a">
            19 § Anmälan om frågor för skriftliga svar
          </note>
          <note n="89712ce2">
            Anmäldes att följande frågor för skriftliga svar framställts
          </note>
          <note n="77c8608e">
            den 18 maj
          </note>
          <note n="8b396c47">
            Ulla Andersson
          </note>
          <note n="00abc896">
            Eva Olofsson
          </note>
          <note n="a0a958c8">
            Veronica Palm
          </note>
          <note n="3ed0f432">
            Frågorna redovisas i bilaga som fogats till riksdagens snabbprotokoll
            tisdagen den 31 maj.
          </note>
          <note n="552335c6">
            20 § Anmälan om skriftliga svar på frågor
          </note>
          <note n="5690863e">
            Anmäldes att skriftliga svar på följande frågor inkommit
          </note>
          <note n="77c8608e">
            den 18 maj
          </note>
          <note n="d8abb9a9">
            Lars Mejern Larsson
          </note>
          <note n="a368f117">
            Anders Andersson
          </note>
          <note n="978aec36">
            Désirée Liljevall
          </note>
          <note n="019d3db4">
            Jan Ertsborn
          </note>
          <note n="f993ac0d">
            Liselott Hagberg
          </note>
          <note n="1f7144fe">
            Ann Arleklo
          </note>
          <note n="9d40d1d9">
            Isak From
          </note>
          <note n="0103e131">
            Jens Holm
          </note>
          <note n="2c8f5e16">
            Carina Ohlsson
          </note>
          <note n="bfb301a6">
            Helene Petersson
          </note>
          <note n="bfb301a6">
            Helene Petersson
          </note>
          <note n="8b396c47">
            Ulla Andersson
          </note>
          <note n="0103e131">
            Jens Holm
          </note>
          <note n="f7370d67">
            Shadiye Heydari
          </note>
          <note n="86e86994">
            Kerstin Nilsson
          </note>
          <note n="00abc896">
            Eva Olofsson
          </note>
          <note n="00abc896">
            Eva Olofsson
          </note>
          <note n="8f542d59">
            Lena Olsson
          </note>
          <note n="8f542d59">
            Lena Olsson
          </note>
          <note n="75a0cac7">
            Mattias Jonsson
          </note>
          <note n="9d40d1d9">
            Isak From
          </note>
          <note n="9b1e587e">
            Svaren redovisas i bilaga som fogats till riksdagens snabbprotokoll
            tisdagen den 31 maj.
          </note>
          <note n="84867da1">
            21 § Kammaren åtskildes kl. 16.15.
          </note>
          <note n="fcf2b905">
            Förhandlingarna leddes
          </note>
          <note n="afd23a48">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
