<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2010</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2010</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--80</head>
          <docDate when="2010-03-31">2010-03-31</docDate>
        </div>
      </front>
      <body>
        <div>
          <note n="cc5d7332">
            ﻿
          </note>
          <note n="dc01efd7">
            Riksdagens protokoll
          </note>
          <note n="02389cc9">
            2010/11:80
          </note>
          <note type="date" n="06de2b24">
            Torsdagen den 31 mars
          </note>
          <note n="4b57bd0c">
            Kl. 12:00 - 18:01
          </note>
          <note n="7f461fae">
            1 § Avsägelse
          </note>
          <note n="39e61099">
            Andre vice talmannen meddelade att Thomas Östros (S) avsagt sig
            uppdraget som ledamot i finansutskottet från och med den 1 april.
          </note>
          <note n="3a56fc64">
            Kammaren biföll denna avsägelse.
          </note>
          <note n="e1609234">
            2 § Anmälan om kompletteringsval till utskott
          </note>
          <note n="53e6d8c9">
            Andre vice talmannen meddelade
          </note>
          <note n="9fbae173">
            att Socialdemokraternas riksdagsgrupp på grund av uppkommen vakans
            anmält Tommy Waidelich som ledamot i finansutskottet från och
            med den 1 april samt
          </note>
          <note n="c08e8a18">
            att Folkpartiet Liberalernas riksdagsgrupp anmält Marianne Åhman
            som suppleant i försvarsutskottet, trafikutskottet och näringsutskottet
            under Nina Larsson ledighet.
          </note>
          <note n="26beb464">
            Andre vice talmannen förklarade vald från och med den 1 april
            till
          </note>
          <note n="885c79cd">
            ledamot i finansutskottet
          </note>
          <note n="c67006f9">
            Andre vice talmannen förklarade vald under tiden den 27 april28
            oktober till
          </note>
          <note n="97726439">
            suppleant i försvarsutskottet
          </note>
          <note n="3e4e607e">
            suppleant i trafikutskottet
          </note>
          <note n="90ac7d95">
            suppleant i näringsutskottet
          </note>
          <note n="426f3eab">
            3 § Meddelande om inlämning av interpellationer
          </note>
          <note n="671f73b2">
            Andre vice talmannen meddelade att talmannen i enlighet med 6.1.1
            RO hade fastställt att sista dag för inlämnande av interpellationer
            för besvarande före sommaruppehållet skulle vara fredagen den
            20 maj kl. 12.00.
          </note>
          <note n="f3f29f4c">
            Andre vice talmannen meddelade vidare att interpellationer för
            besvarande under tiden den 18 augusti8 september innevarande riksmöte
            fick lämnas in under tiden torsdagen den 4 augustitorsdagen den
            25 augusti kl. 12.00.
          </note>
          <note n="012ea2a1">
            4 § Anmälan om inkommet protokollsutdrag från utskott
          </note>
          <note n="31d169ef">
            Andre vice talmannen anmälde att ett utdrag ur prot. 2010/11:28
            för tisdagen den 29 mars i ärende om subsidiaritetsprövning av
            EU-förslag inkommit från justitieutskottet.
          </note>
          <note n="2e9f4eb0">
            5 § Anmälan om inkommen granskningsrapport från Riksrevisionen
          </note>
          <note n="5de53489">
            Andre vice talmannen anmälde att följande granskningsrapport
            inkommit från Riksrevisionen:
          </note>
          <note n="040dec55">
            6 § Hänvisning av ärenden till utskott
          </note>
          <note n="900153e5">
            Föredrogs och hänvisades
          </note>
          <note n="bbbc6db4">
            7 § Anmälan om inkomna faktapromemorior om förslag från Europeiska
            kommissionen
          </note>
          <note n="5f02e77d">
            Andre vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note n="abe451d2">
            KOM(2011)78
          </note>
          <note n="9b7be6f7">
            KOM(2010)695
          </note>
          <note n="054fe5aa">
            8 § Studiestöd
          </note>
          <note n="803cef31">
            Föredrogs
          </note>
          <note type="speaker" n="6a7de70e">
            Anf. 1 ADNAN DIBRANI (S):
          </note>
          <u who="adnan_dibrani_351143" xml:id="i-a30fbbb5b8a92030-0" n="507ee6f3">
            <seg n="59c68a2d">
              Herr talman! Sist jag stod här hade damlandslaget i handboll
              gjort en klockren turnering. Det börjar bli lite av en tradition
              för mig att ta upp något med handboll. Det var egentligen inte
              meningen att göra det i dag, men jag bara måste. Jag har spelat
              handboll i Handbollsklubben Varberg, och jag gratulerar dem till
              att ha tagit sig från division 2 till division 1. Grattis grabbar
              och hela föreningen!
            </seg>
            <seg n="a5e1dca0">
              Herr talman! Vi socialdemokrater står bakom alla våra reservationer,
              men för tids vinnande yrkar jag bifall bara till reservation nr
              2.
            </seg>
            <seg n="be56c09a">
              Vi ska i dag debattera studiestödssystemet som vi, vilket jag
              sagt förut, är mycket stolta över. Vi socialdemokrater har byggt
              upp det med målet att alla människor oavsett samhällsklass eller
              bakgrund ska ges möjlighet att delta i utbildning under hela livet.
            </seg>
            <seg n="1ec0dfac">
              För oss är det viktigt att det förs en politik som ger alla en
              chans att lyckas, utvecklas och uppnå sina mål. För att vi ska
              fortsätta vara den kunskapsnation som vi alltid varit är det viktigt
              att alla som vill och har förutsättningar för det får möjligheten
              att utbilda sig och skaffa nya kunskaper. Med en kunnig befolkning
              står vi som nation starka i konkurrensen. Allt fler jobb kräver
              i dag en högskoleexamen, och allt färre jobb finns för dem som
              inte har kunnat eller haft möjlighet att ta del av någon utbildning
              utöver grundskolan.
            </seg>
            <seg n="6668e797">
              Jag var på en skola i Varberg som heter Mariedalsskolan. Skolan
              har en stor andel elever med annan bakgrund än svensk. De hade
              temaveckan Mitt liv, mitt ansvar. Under besöket pratade jag om
              hur jag har agerat och tänkt när jag har gjort mina val i livet.
              Att kunna studera vidare var en viktig del i mitt liv. Det öppnade
              många dörrar för mig och hjälpte mig att utvecklas på många olika
              sätt.
            </seg>
            <seg n="ad379bc7">
              Jag förklarade för eleverna att varje individ kan lyckas och
              har möjlighet att studera vidare oavsett var de kommer från eller
              hur stor plånbok deras föräldrar har. Detta val är möjligt på
              grund av vårt studiestödssystem, som är ett av världens mest generösa.
            </seg>
            <seg n="77c3df46">
              Under besöket berättade jag också att en majoritet av världens
              ungdomar hade älskat och önskat att ha samma förutsättningar som
              vi. Jag tog upp ett konkret exempel. En släkting ringde mig från
              Kosovo och undrade om han fick låna 5 000 kronor för att betala
              en terminsavgift. Jag svarade att jag kunde skänka honom de 5
              000 kronorna om han lovade att göra sitt bästa. Det går inte att
              beskriva hur lycklig han blev när han fick detta svar. Jag inser
              att han troligtvis kommer att ringa även nästa termin för att
              be om pengar, men det är det värt om jag kan hjälpa honom att
              skaffa både sig själv och sin familj ett bättre liv. De har ju
              inte den välfärdsstat som vi socialdemokrater byggt upp i Sverige.
              Här har vi alla möjligheter att skaffa oss ett bättre liv och
              mer kunskap.
            </seg>
            <seg n="899e0617">
              När jag tagit upp det konkreta exemplet i klassen såg jag hur
              de sken upp, och det började strömma in frågor. En av frågorna
              var om man skulle betala tillbaka de pengar man fick. Jag insåg
              då att jag totalt missat att berätta att det inte bara var ett
              bidrag utan till stor del ett lån. Jag förstod att de, precis
              som jag, var rädda för att hamna i en skuldfälla och sätta både
              sig själva och sina familjer i knipa om de misslyckades med studierna.
              Detta gjorde ont, och jag vill åter ta upp det jag påpekade sist
              vi diskuterade studiestöd.
            </seg>
            <seg n="64fba3de">
              Herr talman! Socialdemokraterna står för ansvar. Vi delar bördan
              mellan studenter och samhälle. Genom att vi vill höja studiebidraget
              är våra ambitioner större än regeringens, och jag kommer att se
              till att vår nya ekonomisk-politiska talesperson får höra vad
              jag tycker i denna fråga.
            </seg>
            <seg n="edffaddc">
              När regeringen senast höjde studiemedlet låg 90 procent av höjningen
              på lånedelen. Denna gång är det 100 procent. De borgerliga sviker
              den gamla principen att höja både studiebidrag och lån. Det är
              oroande för framtiden. Alltmer privatiseras ansvaret för att klara
              sig under studierna. Denna utformning av studiemedelspolitiken
              kommer att slå mot de grupper som jag tidigare talat om men också
              mot de akademiker som har lägst utbildningspremie, de kvinnliga
              akademiker som jobbar i offentlig sektor och som har de lägsta
              lönerna inom Saco och TCO. Detta sade jag i stort sett ordagrant
              i det anförande jag höll strax före juluppehållet.
            </seg>
            <seg n="594164f2">
              Jag svarade eleverna vad jag tycker i frågan. När jag lämnade
              dem kunde jag inte sluta tänka på var det kommer att sluta. Vad
              är Alliansens och regeringens nästa mål? Är det att gå ned till
              en 8020-lösning eller är det en 100-procentig lösning? Då menar
              jag inte en hundraprocentigt korrekt lösning utan 100 procent
              lån och inget bidrag från samhället alls. Det har dessutom funnits
              idéer om att låta banker ta över CSN:s uppgifter genom att öppna
              för att de ska kunna erbjuda lån. Jag är orolig för framtiden
              om denna utveckling får fortsätta. Var ska det i så fall sluta?
            </seg>
            <seg n="25dc4164">
              Herr talman! I sitt sätt att hantera denna fråga visar regeringen
              tydligt ideologi och värderingar vad gäller vilka som ska ha möjlighet
              att studera.
            </seg>
            <seg n="60daa480">
              Allt fler studenter mår dåligt och är stressade på grund av att
              de inte får sin ekonomi att gå ihop. Studiemedlet ska räcka till
              mat, boende, kurslitteratur, transport, nöjen med mera. Många
              studenter oroar sig eftersom de vet att de inte kan klara en oförutsedd
              utgift på 500 kronor utan måste gå till sina föräldrar och låna
              pengar. Jag vågar dock påstå att en majoritet inte har denna möjlighet,
              dels för att föräldrarna inte har de finansiella musklerna, dels
              för att det är ganska pinsamt att gå hem till föräldrarna och
              be om pengar.
            </seg>
            <seg n="52f9f4ee">
              Studiemedelssystemet är livsavgörande för många. Det gör att
              det inte spelar någon roll om du har rika eller fattiga föräldrar,
              var du kommer ifrån eller var du bor. Studiemedelssystemet bidrar
              till att även de som är mest utsatta får möjlighet att utvecklas
              och lyckas.
            </seg>
            <seg n="891d2f05">
              Jag vill också säga något om tilläggsbidraget. Vi vill höja bidraget
              för studenter med barn med 25 procent, sade vi senast. Varje gång
              man ser över de studiesociala villkoren ska man i första hand
              tänka på de studenter som har sämst ekonomi. CSN:s senaste utredning
              visar just detta. De har nämligen frågat 1 000 studenter hur deras
              ekonomi ser ut. Den stora majoriteten av de studenter som har
              barn svarade att om de fick mer pengar skulle de i första hand
              gå till mat. Ni hörde rätt: Om studenter med barn får mer pengar
              kommer de i första hand att gå till mat, inte till nöjen, kurslitteratur
              eller annat.
            </seg>
            <seg n="85e09c09">
              Det är pinsamt för ett land som Sverige att det finns fattiga
              barn och studenter. Till skillnad från de borgerliga tycker vi
              att man ska ha möjlighet att bilda familj något av det finaste
              man kan göra även när man är student. Många kommer senare i livet
              på vad de vill bli, vad de vill arbeta med och vad de vill studera.
              En majoritet av dem har familj. Inte ska det hindra dem från att
              uppnå sina mål. En del av dem väljer att inte uppnå sina mål,
              inte på grund av att de inte vill uppnå dem utan främst på grund
              av att de inte kan få ekonomin att gå ihop. Är det inte vår uppgift
              att hjälpa dem? Ska det verkligen vara så i dagens Sverige att
              ekonomiska svårigheter lägger hinder i vägen för rätten att studera
              och på så sätt höja både sin egen och nationens kunskapsnivå?
            </seg>
            <seg n="7c4e94f4">
              I min värld och vision är studier en heltidssysselsättning, och
              i ett kunskapssamhälle som Sverige är studier en lika viktig sysselsättning
              som arbete. Därför borde studenter ha ett socialt trygghetssystem
              som motsvarar arbetstagarnas.
            </seg>
          </u>
          <note type="speaker" n="b619a32b">
            Anf. 2 JABAR AMIN (MP):
          </note>
          <u who="jabar_amin_a483d5" xml:id="i-9215f3970fba91ab-0" n="a65dd8e3">
            <seg n="885f8808">
              Herr talman! En av de viktigaste åtgärderna för att garantera
              en öppen och tillgänglig högskola är att möjliggöra för alla att
              studera, oavsett bakgrund. Jämfört med många länder är Sverige
              ett av de mest förmånliga länderna att studera i. Det ska vi vara
              stolta över. Trots det går det inte att leva på studiemedel, och
              svenska studenter är rejält skuldsatta när de tar ut sin examen.
            </seg>
            <seg n="ac4c17e3">
              Arbete vid sidan av heltidsstudier måste vara en extrasyssla
              och inte ett måste för en skälig levnadsstandard, anser vi. Det
              borde vara regeringens och riksdagens vilja att låta dem som väljer
              att studera vidare på högskolan lägga all sin energi på studier
              och därigenom öka kunskapsnivåerna i den högre utbildningen. Eftersom
              studiestödet inte räcker till får vi en situation där studenter
              tvingas balansera arbete och studier. Resultatet blir självklart
              ett mindre fokus på studierna och en mindre chans att nå upp till
              sin potential som student.
            </seg>
            <seg n="1a20c933">
              Det finns en önskan från politiskt håll att genomströmningen
              på högskolan ska öka. Det betyder färre avbrott och att studenterna
              ska klara av sina studier i högre takt. Om det ska vara ett politiskt
              mål är det också i det perspektivet viktigt att skapa en struktur
              som möjliggör att allt fokus läggs på studierna. Studiestödet
              är en viktig del i en sådan struktur, men inte allt. Detta blir
              ännu viktigare när det gäller de studenter som är föräldrar. Skillnaderna
              mellan barn är fortfarande stora i Sverige, och de ökar med Alliansens
              politik. En del barn föds i familjer med knappa resurser där ensamstående
              föräldrar får vrida och vända på slantarna för att få tillvaron
              att gå ihop. Andra barn föds i familjer där resurser, kontakter,
              språksäkerhet och rika valmöjligheter är en självklarhet. På så
              sätt kommer vissa barn att ha ett försprång. Därför är det viktigt
              med en solidarisk politik som stöder även de barn som föds till
              sämre villkor.
            </seg>
            <seg n="a390539c">
              Miljöpartiet vill se en politik där det är möjligt att vara förälder
              och student samtidigt.
            </seg>
            <seg n="7142b513">
              Vi vill se en mer jämn fördelning av bidrag och lån i studiemedlet.
              Det innebär att när studiemedlet utökas borde det vara bidragsdelen
              som går upp.
            </seg>
            <seg n="b9816acc">
              Herr talman! Samhällets skyddsnät ska inte ha större hål för
              studenter än för andra. Möjligheten till sjukförsäkring är i dag
              olika för studenter som tidigare har arbetat och studenter som
              inte har gjort det. Dessutom är det olika för studenter som försörjer
              sig med studiemedel och studenter som försörjer sig på annat sätt.
              Karenstiden är 30 dagar, vilket är orimligt långt. Det gör det
              mycket kostsamt för en student att vara sjuk. Miljöpartiet vill
              knyta den sjukpenningsgrundande inkomsten till studierna i stället
              för till studiemedlet. Karenstiden måste minska, anser vi.
            </seg>
            <seg n="671521b3">
              Regelverken för studiemedel och tillgången till högre utbildning
              måste underlätta för människor att utnyttja sin potential. Dagens
              situation där människor som har kapacitet att studera deltid tvingas
              in i heltidssjukskrivning är orimlig. I stället kan deltidsstudier
              vara ett utmärkt sätt att komma tillbaka till studier efter en
              tids heltidssjukskrivning. Studiesociala kommittén har föreslagit
              att studiemedel under sjukdom ska kunna lämnas vid halv sjukskrivning.
              Miljöpartiet tycker att det är ett mycket bra förslag.
            </seg>
            <seg n="4c74497e">
              Det fanns tidigare något som kallades studerandevillkoret i arbetslöshetskassan.
              Det var på inga sätt ett heltäckande trygghetssystem för studenter.
              Men situationen blev ännu sämre när det togs bort utan att ersättas
              med ett bättre alternativ. Rätten till och behovet av trygghet
              är lika för studenter som för arbetstagare. Därför borde också
              möjligheterna till trygghet vara lika stora. Miljöpartiets förslag
              om arbetslivstrygghet ger studenter och arbetstagare samma rätt
              till trygghet. Med en dörr in och en myndighet slipper den enskilda
              studenten bollas mellan olika system. I väntan på en sådan omställning
              behövs ett fullgott alternativ som garanterar trygghet för den
              student som under sin studietid har perioder av arbetslöshet,
              exempelvis under sommaren eller innan man får sin första anställning.
              Det förvånar mig att regeringen inte ser det behovet.
            </seg>
            <seg n="cebe8a63">
              Genom att inte öka förutsättningarna för studenter att fokusera
              på sina studier, uppnå skälig levnadsstandard och garantera en
              rimlig trygghet vid exempelvis sjukdom riskerar regeringen att
              skapa en högskola som blir tillgänglig för färre än annars, det
              vill säga en högskola mer för de bättre bemedlade än för andra.
              Det Sverige behöver är att högskolor och universitet ska bredda
              sin rekrytering, inte smalna av den.
            </seg>
          </u>
          <note n="8d067569">
            Herr talman! Med detta yrkar jag bifall till Miljöpartiets reservation
            2.
          </note>
          <note type="speaker" n="c06351d2">
            Anf. 3 OSKAR ÖHOLM (M):
          </note>
          <u who="oskar_oholm_e34444" xml:id="i-58c7de0d19eefda5-0" n="32e05777">
            <seg n="25f83636">
              Herr talman! Det fanns en tid då man ganska ofta hörde att studiestödsfrågorna
              fick för lite uppmärksamhet i den politiska debatten, att man
              diskuterade dem alldeles för sällan och att det var för sällan
              som fokus hamnade på just stödet för studier. Så var det kanske
              en gång i tiden. Jag upplever åtminstone att detta har förändrats
              under de senaste åren. Då syftar jag inte enbart på att det var
              bara fyra fem veckor sedan vi senast diskuterade studiestöd här
              i kammaren.
            </seg>
            <seg n="51c8a297">
              Jag tror att ett av skälen till att detta har förändrats är att
              det har skett många förbättringar under de senaste åren. Frågorna
              har tagits på allvar. Vi har genomfört reformer, förändringar
              och förbättringar.
            </seg>
            <seg n="18b60064">
              Faktum är att många av de önskelistor som studentorganisationerna
              har fört fram i valrörelser har Alliansen förvandlat till checklistor
              och listor över genomförda reformer. Så ser verkligheten ut.
            </seg>
            <seg n="307b73fd">
              När man diskuterar politiska frågor och samhällsproblem är det
              klart att man utgår från det som fungerar mindre bra eller det
              som inte fungerar alls. Så ska det naturligtvis se ut. Det är
              naturligt. Men det gör ibland i denna fråga som gäller studiestöd
              att vi glömmer bort det uppenbara. Vi glömmer bort att stanna
              upp och konstatera att vi har ett väldigt gott stöd för studier
              i Sverige. Sedan ska vi diskutera de problem som uppstår och de
              områden där det finns behov av förbättringar. Men det är viktigt
              att ändå säga det uppenbara, och det har för all del andra också
              gjort: Vi har ett bra studiestödssystem. Lite grann beroende på
              hur man mäter och vilka man jämför med kan man med fog kalla det
              för ett av världens absolut mest generösa stöd för studier. Det
              är bra. Så ska det vara.
            </seg>
            <seg n="41115dcc">
              Ett samhälle som har höga ambitionsnivåer och som vill ha ett
              brett stöd för studier vill och ska ligga i framkant. Sedan förstår
              jag att oppositionen anstränger sig för att bevisa motsatsen för
              att få till en bra debatt. Och det ska vi ha. Men man ska inte
              heller glömma bort att detta är ett område där vi faktiskt är
              överens om ganska mycket när det gäller utgångspunkterna, inte
              i detaljerna och inte i varje del men just i synen på att vi ska
              ha ett system där vi har både generösa lån och omfattande bidrag
              för att säkerställa att alla kan påbörja de studier som de vill
              och genomföra dem på ett bra sätt.
            </seg>
            <seg n="e0fd8cb8">
              Vi har dessutom lyssnat, både på studenterna och på de studentorganisationer
              som har drivit dessa frågor. Det blir uppenbart när man följer
              de debatter som vi har haft både i denna kammare de senaste åren
              och på andra ställen. En sådan fråga är naturligtvis beloppsnivåerna.
              Det är en sak att konstatera att vårt system är det mest generösa
              i världen. Det är naturligtvis en annan diskussion om stödet är
              på en sådan nivå att studenterna kan leva på det. Där har många
              med rätta konstaterat att om man ser tillbaka på de senaste åren,
              och framför allt om man går längre tillbaka, har studiemedlen
              urholkats. Det är inget snack om den saken. Vi vet att det för
              många har blivit svårare att få studentekonomin att gå ihop. Om
              vi inte kunde räkna ut det själva har vi också blivit påminda
              nästan varje år av studentorganisationerna som har kommit med
              sina studentbudgetar och visat på sista raden hur många hundralappar
              eller femhundralappar, beroende på vem man frågar, som har saknats.
            </seg>
            <seg n="2b9293ec">
              Här har vi lyssnat. Det har skett förbättringar i form av höjningar
              av studiemedlen både under den förra mandatperioden och också
              inom ramen för den budget som föreligger för i år. Det är viktigt
              att poängtera att detta har skett trots den lågkonjunktur som
              vi har befunnit oss i tidigare. Trots att man runt om i andra
              delar av Europa snarare har diskuterat vilka bidrag som ska sänkas
              och vilka skatter som ska höjas har vi tydligt sagt att studier
              och utbildning är så viktiga att vi har valt att prioritera det.
            </seg>
            <seg n="bc2e3c3c">
              Herr talman! En annan fråga som naturligtvis också kommer upp
              när vi diskuterar studiestöd och som åtminstone har varit populär
              att diskutera gäller fribeloppsreglerna. Det är ytterligare ett
              område där det har skett tydliga förbättringar. Det handlar om
              den summa som man får tjäna på extraarbete utan att bli tillbakakrävd
              på bidrag och lån.
            </seg>
            <seg n="d4b710bf">
              Det är många studenter som har beskrivit detta. Man vill, kan
              eller ibland måste, tyvärr, jobba extra för att få studentekonomin
              att gå ihop. Men sedan har man blivit bestraffad av systemet,
              och pengarna från studiestöd och studielån har krävts tillbaka.
            </seg>
            <seg n="63ba77e2">
              Även här har vi lyssnat och genomfört tydliga förbättringar.
              Fribeloppet har höjts kraftigt från och med den 1 januari. Då
              uppnår vi två positiva effekter. Det blir en gedigen förbättring
              för de studenter som jobbar extra, vilket är rätt många. Det är
              ungefär hälften av alla studenter som gör det. De får tydliga
              förbättringar i kronor och ören i sin plånbok. Men vi uppnår också
              en annan poäng, och det är själva signalen från samhället att
              man inte ser ned på dem som jobbar extra utan att man tvärtom
              tycker att det är bra om man har denna möjlighet. Det är väldigt
              viktigt.
            </seg>
            <seg n="948e99c1">
              Det är naturligtvis inte så att vi i och med detta för all tid
              är färdiga med alla reformer på studiestödsområdet. Det är klart
              att om vi vill att systemet ska fortsätta att vara generöst och
              att vi ska fortsätta ligga i framkant i världen måste vi vara
              öppna för reformer och för de problem som finns. Det kan, som
              i detta betänkande, handla om förbättrade återbetalningsregler
              för studiemedlen där det har funnits problem, det kan handla om
              situationen för studerande med barn och flera andra aspekter.
            </seg>
            <seg n="4609d26e">
              Herr talman! Jag målar nu upp en bild av att vi är ganska överens
              över blockgränserna kring studiestödet och hur det ska se ut.
              Det är för all del sant när det gäller syftet och målet. Men det
              är definitivt inte sant när det gäller detaljerna ur alla aspekter.
              Vi har både här i riksdagen och på andra ställen fått kritik vi
              fick det i dag också från vänsterkanten när det gäller till exempel
              beloppsnivåerna. Räcker dessa pengar till?
            </seg>
            <seg n="52d57081">
              Det är så politiken fungerar. Oppositionen tycker att det görs
              för lite och för sent, för att ta detta mantra från förra mandatperioden.
              Men jag kan ändå konstatera att det har hänt en hel del i fråga
              om detta.
            </seg>
            <seg n="3b47e0ac">
              Men det intressanta att konstatera när man lyssnar på denna kritik
              är hur verkligheten ser ut. När vi i budgeten för i år lägger
              fram ett förslag om en höjning av studiemedlen för studenterna,
              vilket förslag lägger då den rödgröna oppositionen fram i sin
              skuggbudget? Den lägger fram ett förslag som i kronor och ören
              innebär mindre pengar till studenterna. Så ser faktiskt verkligheten
              ut.
            </seg>
            <seg n="9c2ecb55">
              Jag kan förstå att det måste svida i hjärtat hos en socialdemokrat,
              som har en självbild av att man alltid är mest generös i fråga
              om studenterna, när man i de studiesociala frågorna nu blir omkörd
              av Alliansen. Det är intressant, men så är det.
            </seg>
            <seg n="cce27202">
              Sedan kan vi diskutera och bråka om den exakta fördelningen mellan
              lån och bidrag. Men faktum kvarstår: Med det rödgröna budgetalternativet
              hade Sveriges studenter fått mindre kvar i plånboken, och studentorganisationerna
              hade återigen behövt komma hit och vifta med sin studentbudget
              för att visa att studenterna går back. Det signalerar någonting
              nytt i svensk utbildningspolitik. Det visar nämligen att det nu
              inte bara är i frågor om utbildningens kvalitet som ni blir omkörda.
              Nu blir ni omkörda även i frågor som gäller de studiesociala villkoren.
              Mycket har förändrats i svensk politik under de senaste åren.
            </seg>
            <seg n="26cfce49">
              Höjningen av fribeloppet har Socialdemokraterna inte protesterat
              riktigt lika hårt emot. Faktum är att de inte har protesterat
              alls. Jag har till och med hört socialdemokrater som i debatter
              har sagt att det är bra att studenter nu kan tjäna extrapengar.
              Det är utmärkt. Jag tror att det är viktigt att poängtera att
              det krävdes att de hamnade i opposition för att inta denna ståndpunkt.
              Det var väldigt lite av den saken när de hade möjlighet att påverka
              politiken. Men jag välkomnar den förändringen även om den är sen.
            </seg>
            <seg n="ef2ad57c">
              Med dessa delar och med det som vi nu har gått igenom tycker
              jag att vi tydligt visar att vi stärker stödet för studier i Sverige.
              Vi är tydliga med att vi vill ha en god situation för dem som
              studerar och att vi tänker fortsätta att driva frågorna framöver.
            </seg>
          </u>
          <note n="bafc215f">
            Med dessa ord yrkar jag bifall till utskottets förslag i betänkandet.
          </note>
          <note n="f56dcf72">
            I detta anförande instämde Margareta Pålsson, Michael Svensson
            och Camilla Waltersson Grönvall (alla M), Nina Lundström (FP),
            Ulrika Carlsson i Skövde (C) samt Yvonne Andersson (KD).
          </note>
          <note type="speaker" n="0496fb65">
            Anf. 4 ADNAN DIBRANI (S) replik:
          </note>
          <u who="adnan_dibrani_351143" xml:id="i-a30fbbb5b8a92030-1" n="507ee6f3">
            <seg n="0418fad2">
              Herr talman! Vi är överens om ganska mycket, men inte när det
              gäller principfrågorna. Det är precis som både Oskar Öholm och
              jag har sagt, nämligen att vi har ett av världens mest generösa
              system.
            </seg>
            <seg n="e1d19c67">
              Men vår princip och ideologi bygger på att man tar ett gemensamt
              ansvar. Du tillsammans med dina kolleger i Alliansen har egentligen
              inte gjort någonting för att hjälpa den enskilda studenten mer
              än att ge en ökad skuldbörda. Är det att ta ansvar? Och varför
              är det alltid bättre att privatisera allting?
            </seg>
            <seg n="580ae485">
              För mig och oss gäller det att man inte bara går ut till en student
              och säger: Här har du 400 spänn extra som du får låna. Vi har
              i stället sagt: Du får pengar, både bidrag och lån.
            </seg>
            <seg n="4b1c9607">
              Du, Oskar Öholm, tittar på fribeloppen. Och jag är, precis som
              du, tacksam över att de har höjts. Men jag tror inte att fribeloppen
              är något större problem med tanke på att alla studenter får tjäna
              9 000 kronor efter skatt. Jag tror inte att det är så många studenter,
              åtminstone inte bland mina vänner som studerar, som har bekymret
              att de tjänar mer än 9 000 kronor efter skatt. Jag vet inte hur
              det ser ut i din värld.
            </seg>
            <seg n="3333b004">
              Min fråga är: Varför är det så viktigt för er att alltid lägga
              över ansvaret på den enskilde och med andra ord privatisera hela
              systemet? Du talade om omfattande bidrag. Vad är omfattande bidrag
              för dig? Ni höjer ju inte bidraget. Det har i alla fall inte hänt
              så länge jag har varit här. Ni höjer i stället lånedelen. Det
              är en tydlig signal till de allra svagaste: Vill ni studera får
              ni bekosta det mer själva för vi tänker inte vara med och ta ett
              ansvar.
            </seg>
          </u>
          <note type="speaker" n="c0d7794b">
            Anf. 5 OSKAR ÖHOLM (M) replik:
          </note>
          <u who="oskar_oholm_e34444" xml:id="i-58c7de0d19eefda5-1" n="32e05777">
            <seg n="355558c2">
              Herr talman! Det är ändå lite roligt att lyssna på Adnan Dibrani
              och andra socialdemokrater som står i talarstolen och argumenterar
              för att det är så bra att fribeloppet har höjts. Jag tackar naturligtvis
              för stödet i den frågan så att vi kan få hjälp med den argumentation
              som vi har drivit under de senaste tio femton åren. Jag konstaterar
              bara att det är bra. Då är vi överens i den frågan också.
            </seg>
            <seg n="91158680">
              Det brukar vara tvärtom att oppositionen ska driva regeringen
              framför sig. Här är det regeringen som får släpa oppositionen
              med sig. Det är en annan och märklig diskussion i fråga om dessa
              saker.
            </seg>
            <seg n="d46687fe">
              Sedan kan vi diskutera exakta nivåer. Det som jag säger, och
              som jag tror att vi alla är överens om, är att utbildning är både
              en investering för den enskilda studenten och en investering för
              hela samhället. Det gör naturligtvis att både den enskilda och
              samhället också måste ta ansvar för denna investering. Det gör
              vi genom att vi erbjuder både lån och bidrag.
            </seg>
            <seg n="4443ad6c">
              En justering med en hundralapp hit eller dit kan vi diskutera.
              Man kan ha olika synpunkter där. Men faktum kvarstår: För första
              gången i modern tid har vi, såvitt jag kan se, en situation där
              Socialdemokraterna trots vad jag i andra sammanhang kan uppfatta
              som en populistisk politik inte säger Studenterna ska ju ha mindre
              pengar om Adnan Dibrani får bestämma. Om er skuggbudget hade gått
              igenom hade studenterna fått mindre pengar.
            </seg>
            <seg n="eabb5651">
              Jag tycker att Adnan Dibrani ska ta tillfället i akt och förklara
              på vilket sätt studenterna klarar sig med mindre pengar än vi
              har föreslagit.
            </seg>
          </u>
          <note type="speaker" n="6bbc7f1f">
            Anf. 6 ADNAN DIBRANI (S) replik:
          </note>
          <u who="adnan_dibrani_351143" xml:id="i-a30fbbb5b8a92030-2" n="507ee6f3">
            <seg n="099e4110">
              Herr talman! Det du, Oskar Öholm, säger låter fint. Men du glömde
              att svara på min fråga.
            </seg>
            <seg n="4b7a2d3f">
              När det gäller fribeloppet: Jag har bara varit med här i fem
              sex månader så jag är inte beredd att ta en debatt om hur de andra
              tidigare ställt sig till detta.
            </seg>
            <seg n="f36e14e6">
              Jag och sossarna nu för tiden tycker att det höjda fribeloppet
              är en bra idé, så för tillfället är det för mig en icke-fråga.
              Jag är i stället väldigt rädd för utvecklingen, för vad som komma
              skall, och för vilken signal vi skickar till dagens ungdomar som
              vill ta sig vidare.
            </seg>
            <seg n="92ea82f7">
              Är signalen att vi tar ett gemensamt ansvar? För mig är det en
              självklarhet, så svaret är ja. För dig och dina kompisar är svaret
              nej. Allt ansvar läggs på den enskilda individen. Vill du ta extra
              lån, gör det då. Vill du inte och om du är rädd för att din skuldbörda
              kommer att öka kan du lika gärna sitta hemma.
            </seg>
            <seg n="fb208fdf">
              Det finns här en väldigt tydlig ideologisk skiljelinje. Det handlar
              mycket om att lägga på den enskilde, om att privatisera och så
              vidare, medan vi vill ta ett gemensamt ansvar för sjuttioelfte
              gången.
            </seg>
            <seg n="45616c62">
              Jag kan sluta där. Du kan få svara på min fråga i stället för
              att så fint prata om allt annat.
            </seg>
          </u>
          <note type="speaker" n="9e8ec06b">
            Anf. 7 OSKAR ÖHOLM (M) replik:
          </note>
          <u who="oskar_oholm_e34444" xml:id="i-58c7de0d19eefda5-2" n="32e05777">
            <seg n="b670bc69">
              Herr talman! Jag är naturligtvis jätteglad om fribeloppet är
              en icke-fråga för både Adnan Dibrani och övriga socialdemokrater
              numera.
            </seg>
            <seg n="fd5e958b">
              Det jag poängterat är att det tidigare inte sett ut på det sättet,
              men det är väl bra att vi kan pricka av ytterligare en fråga där
              ni har anslutit er till vår politik. Jag ser fram emot att det
              kan hända på fler områden.
            </seg>
            <seg n="e4cd8832">
              Jag förstår inte riktigt Adnan Dibranis argumentation att vi
              skulle privatisera eller lägga över ett större ansvar på den enskilde.
              Fortfarande är det så att vi inte har några ambitioner och inte
              heller lagt fram några förslag som handlar om att ta bort bidragsdelen.
            </seg>
            <seg n="f99ce566">
              Återigen: Under en tid av svåra ekonomiska bekymmer både i Sverige
              och i resten av Europa har vi sagt att vi ändå vill försöka hitta
              en modell som är sådan att studentorganisationerna inte ska behöva
              komma hit och säga: Titta, studenterna går back. De klarar sig
              inte.
            </seg>
            <seg n="9caf82d9">
              Vi måste då fundera på om vi kan hantera detta i den situation
              som vi befinner oss i. Den här gången har det inneburit att vi
              fått göra en justering i lånedelen. Men viktigt att uppmärksamma
              är just att det med vårt förslag och med det som blivit verklighet
              i kronor och ören blir mer för studenten än det skulle bli med
              skuggbudgeten från Adnan Dibrani och hans vänner.
            </seg>
            <seg n="84199916">
              Naturligtvis räcker det inte med bara det, men det är säkert
              inte sista gången som vi har en diskussion om beloppsnivåerna.
              Säkerligen kommer vi att fortsätta att diskutera dessa. Men man
              ska också komma ihåg vad det i justeringar handlar om. Det handlar
              om några hundralappar. Även om du, Adnan Dibrani, räknar på ett
              studiestöd under flera års studier blir skillnaden till slut några
              tusen kronor mer i lån. Jag håller absolut med om att lånebördan
              ska diskuteras.
            </seg>
            <seg n="9f83b1dc">
              Det handlar, som sagt, om ett par tusenlappar. Men med en regering
              som driver en politik som får ut fler i arbete, med ett jobbskatteavdrag
              och med mer pengar i plånboken tror jag inte att detta är något
              större bekymmer.
            </seg>
          </u>
          <note type="speaker" n="8a3e4b4d">
            Anf. 8 JABAR AMIN (MP) replik:
          </note>
          <u who="jabar_amin_a483d5" xml:id="i-9215f3970fba91ab-1" n="a65dd8e3">
            <seg n="57282ec6">
              Herr talman! Oskar Öholm sade i sitt anförande att Sverige har
              ett av världens bästa studiestödssystem men att oppositionen försöker
              bevisa motsatsen. Eftersom jag är en av opponenterna här vill
              jag säga att det uttalandet inte är annat än grundlös polemik.
            </seg>
            <seg n="e5494602">
              Jag inledde mitt anförande jag vet inte om du, Oskar Öholm, hörde
              detta med att säga: Jämfört med många andra länder är Sverige
              ett av de mest förmånliga länderna att studera i. Det är ett erkännande
              för det system som vi i dag har. Jag sade att vi ska vara stolta
              över det.
            </seg>
            <seg n="cfbd9414">
              Men samtidigt finns det brister hos oss. Det finns brister när
              det gäller andelen lån jämfört med andelen stöd/bidrag och när
              det gäller hur det är för föräldrar som studerar och för studenter
              som blir sjuka.
            </seg>
            <seg n="aa9c0ca8">
              Dessa brister har vi försökt peka på. Vi har också argumenterat
              för en förändring. Därför skulle jag vilja passa på att fråga
              dig, Oskar Öholm:
            </seg>
            <seg n="1b65e0f5">
              Kan ni tänka er att utjämna lånedelen och bidragsdelen i studiesystemet
              så att det blir en större bidragsdel och en mindre lånedel? I
              dag är det tvärtom.
            </seg>
            <seg n="68feccbe">
              Kan ni tänka er att förbättra villkoren för studenter som samtidigt
              är föräldrar?
            </seg>
            <seg n="4a8f1cee">
              Kan ni tänka er att koppla sjukpenningen till studier i stället
              för studiemedel?
            </seg>
            <seg n="c9dc50e3">
              Dessa tre frågor hoppas jag att ni kan svara på.
            </seg>
          </u>
          <note type="speaker" n="36f5ff5d">
            Anf. 9 OSKAR ÖHOLM (M) replik:
          </note>
          <u who="oskar_oholm_e34444" xml:id="i-58c7de0d19eefda5-3" n="32e05777">
            <seg n="e5a706dd">
              Herr talman! Man kan se detta på olika sätt. I mitt anförande
              försökte jag vara tydlig. Att Sverige ligger i topp i världen
              betyder inte att man inte kan diskutera de problem vi i dag har.
              Det ska vi fortsätta att göra. Den polemiken för att använda det
              begreppet kan också vara bra. Då blir det tydligt vad vi tycker
              och vilka åsikter som finns och som ska brytas mot varandra.
            </seg>
            <seg n="d7620ab5">
              Jag ska försöka svara på frågorna. Jag är inte alls säker på
              om man ska utjämna mellan bidragen och lånedelen. Vi kan diskutera
              var nivån ska ligga. Men jag tror inte att man, åtminstone när
              det gäller högskolestudier, ska ha en situation där bidragsdelen
              är lika stor som lånedelen. Då glömmer man bort att högre studier
              är en investering för den enskilda studenten. Många som väljer
              en högskoleutbildning gör det därför att de vet att de får en
              bättre löneutveckling, bättre lön i framtiden. Då har man råd
              att betala tillbaka studielånet.
            </seg>
            <seg n="dc91f9ed">
              Studiestödssystemet ska syfta till att ge en möjlighet under
              studietiden. Men vi ska inte glömma diskussionen om att det också
              måste vara en fråga om att det är en investering för den enskilda
              studenten. Exakt var nivån ska ligga kan vi naturligtvis diskutera.
            </seg>
            <seg n="67c2e951">
              När det gäller barns villkor: Tilläggsbidraget som finns för
              studerande med barn har varit bra. Det sade vi också i Studiesociala
              utredningen. Tilläggsbidraget har fungerat på ett bra sätt. Vi
              tycker att det ska vara kvar. Men det finns säkert mer att göra.
              Även där kan vi diskutera beloppsnivåer. Men till skillnad från
              generella studiemedel är det svårt att säga att tilläggsbidraget
              har urholkats så kraftigt under de senaste åren att det just nu
              krävs en höjning.
            </seg>
            <seg n="2a3a638b">
              Däremot är det viktigt att komma ihåg att det vanliga barnbidraget
              gäller också för studenter. Man ska minnas att alliansregeringen
              för ungefär ett år sedan genomförde höjningar av flerbarnstillägget
              som också kommer studerande med barn till del.
            </seg>
          </u>
          <note type="speaker" n="a55b2e3e">
            Anf. 10 JABAR AMIN (MP) replik:
          </note>
          <u who="jabar_amin_a483d5" xml:id="i-9215f3970fba91ab-2" n="a65dd8e3">
            <seg n="1b48bd3b">
              Herr talman! Jag noterar att ni har svarat att ni inte kan tänka
              er att utjämna mellan andelen lån och andelen bidrag. Tvärtom
              säger du, Oskar Öholm, att det eftersom det är en investering
              ska vara lån.
            </seg>
            <seg n="3eaee6ef">
              Två av mina frågor fick jag inte svar på. Min sista fråga, om
              ni kan tänka er att koppla sjukpenningen till studier i stället
              för studiemedel, fick jag inte svar på. Jag fick inte heller svar
              på frågan om Oskar Öholm kan tänka sig att öka stödet till studenter
              med barn.
            </seg>
          </u>
          <note type="speaker" n="d4808cc4">
            Anf. 11 OSKAR ÖHOLM (M) replik:
          </note>
          <u who="oskar_oholm_e34444" xml:id="i-58c7de0d19eefda5-4" n="32e05777">
            <seg n="f9b499c3">
              Herr talman! När studiestödsfrågorna diskuteras är det alltid
              på samma sätt. För ett antal veckor sedan hade vi en budgetdebatt.
              Nu diskuterar vi ett motionsbetänkande med alla möjliga olika
              förslag. Mycket kommer att ske framöver.
            </seg>
            <seg n="6993234b">
              Man kan föra diskussionen så som Jabar Amin gör och som jag tror
              att också vi kan göra och fråga: Vad ska vi på sikt göra? I Studiesociala
              kommittén förde vi sådana resonemang. Skulle man på sikt ha en
              princip för hur stor bidragsdelen och lånedelen ska vara skulle
              man i så fall kunna tänka sig att framöver ha en lösning med kanske
              en lite större lånedel för högskolestudier. Läser man däremot
              på en lägre nivå för att få grundskolebehörighet ska kanske bidragsdelen
              vara större. Det där kan man se på utifrån hur stor investeringen
              för den enskilda individen är.
            </seg>
            <seg n="e2ee0907">
              I Studiesociala utredningen förde vi som Jabar Amin pekat på
              resonemang om hur man skulle kunna se på kopplingen till övriga
              trygghetssystem. Också där finns det säkert saker kvar att göra.
              Det betänkandet finns ju, och Utbildningsdepartementet bereder
              flera av de här delarna och går igenom hur vi kan hitta lösningar.
            </seg>
            <seg n="1150d730">
              Jag kan inte säga i dag precis hur de ska fungera. Det vi kan
              säga är det som jag har försökt belysa under hela den här debatten.
              Vi är överens om grundprincipen att vi ska ha ett starkt stöd
              för studier.
            </seg>
            <seg n="f1e5d2c7">
              Sedan har vi en opposition som säger att det är en osolidarisk
              politik. Min fråga blir då, som jag inte heller i den här debatten
              har fått svar på: Hur kan det rödgröna alternativet med mindre
              pengar till studenterna vara en mer solidarisk politik? Det är
              obegripligt.
            </seg>
          </u>
          <note n="30637961">
            Överläggningen var härmed avslutad.
          </note>
          <note n="523b80e4">
            9 § Högskolan
          </note>
          <note n="803cef31">
            Föredrogs
          </note>
          <note type="speaker" n="a4517ee7">
            Anf. 12 LOUISE MALMSTRÖM (S):
          </note>
          <u who="louise_malmstrom_970d93" xml:id="i-fe3eca4a05000fdb-0" n="b421a76c">
            <seg n="1e106399">
              Herr talman! Det finns många sätt för en socialdemokrat att inleda
              en debatt om svensk högskola och svensk högskolepolitik. Jag skulle
              kunna stå här och tala om hur utbildning bygger individer, vidgar
              vyer och skapar kreativa, självständiga och kritiskt tänkande
              människor. Det är både sant och relevant. Men i dag tänkte jag
              välja ett annat anslag. Ni vet ändå att jag tycker allt detta.
            </seg>
            <seg n="05507459">
              I dag vill jag tala om det mer fyrkantiga och konkreta resultatet
              av utbildning. Jag tänker på studenternas självklara plats på
              den hett eftertraktade arbetsmarknaden och inte minst arbetsmarknadens
              desperata efterfrågan på examinerade studenter med rätt utbildning.
              Om vi ska klara jobben i framtiden måste vi klara utbildningen
              i framtiden.
            </seg>
            <seg n="6d971b88">
              Tittar man på den borgerliga utbildningspolitiken ur ett arbetsmarknadsperspektiv
              är det mest anmärkningsvärda den misshushållning med mänskliga
              resurser som de borgerliga partierna ägnar sig åt både i arbetsmarknadspolitiken
              och i utbildningspolitiken.
            </seg>
            <seg n="4d8e21cb">
              Hur ett parti som kallar sig det nya arbetarpartiet så ofta bortser
              från arbetsmarknadens kompetensförsörjningsbehov är obegripligt.
              Hur den liberala utbildningsministern som ena stunden talar om
              elevers bristande respekt för sina lärare i nästa stund visar
              uppenbar brist på egen respekt för forskning och expertis är om
              möjligt ännu märkligare.
            </seg>
            <seg n="aa8cf760">
              Är det någon här inne som tror att dagens och framtidens samhälle
              och arbetsmarknad ställer mindre krav och har lägre förväntningar
              när det gäller arbetskraftens kunskapsnivå än gårdagens? Nej,
              jag tror att vi alla är överens om att kunskapsnivån inom alla
              delar av arbetsmarknaden kommer att öka. God utbildning, och till
              och med högskoleutbildning, är inte bara en konkurrensfördel på
              den arbetsmarknad som erbjuder de goda jobben utan en inträdesbiljett.
            </seg>
            <seg n="cb5da3c4">
              Med den utgångspunkten behöver vi bli extremt effektiva när det
              gäller att ta till vara varenda unge som har viljan och möjligheten
              att skaffa sig utbildning. Allt annat är resursslöseri. Vad gör
              då den borgerliga regeringen? Den gör precis tvärtom. Den låter
              kompetens läcka på precis alla nivåer.
            </seg>
            <seg n="8fc922fb">
              Min dotter går i femman. För ett par veckor sedan fick hon hem
              en blankett med språkval. Man kan se det som en liten fälla. Hon
              hade redan bestämt sig för att läsa spanska. Men en del av hennes
              elvaåriga skolkamrater gjorde andra val som påverkar deras möjligheter
              att senare i livet tillgodogöra sig de meritpoäng som lättare
              tar dem vidare i utbildningssystemet. Därmed riskerar vi att redan
              där tappa ett gäng begåvningar.
            </seg>
            <seg n="9f951166">
              Sedan kommer gymnasieskolan där man tvingar elever att välja
              mellan yrkesutbildning och högskolebehörighet. Där förlorar vi
              några till. Faktum är att där förlorar vi både begåvningar inom
              yrkesutbildningen och begåvningar i högskolan.
            </seg>
            <seg n="5ee0e6fb">
              Vi kan sedan titta på de försämrade och svårgenomträngliga antagningsreglerna.
              Där försvann några till. Det faktum att vi inte har byggt ut högskolan,
              vilket i princip alla andra länder i västvärlden gör, har gjort
              att de stora kullar som har gått ut gymnasiet de senaste åren
              har fått slåss hårdare om de platser som finns och har utestängt
              ytterligare en rad begåvningar.
            </seg>
            <seg n="d97a95f6">
              Om vi ska klara jobben har vi inte råd med det. Vi kan tala om
              att 50 procent, 40 procent eller för den delen 60 procent av eleverna
              ska gå till högskolan. Men målet måste väl vara att alla som har
              ambitionen och förutsättningarna att läsa på högskolan ska göra
              det. Framtidens arbetsmarknad kommer att sluka dessa personer
              med hull och hår.
            </seg>
            <seg n="811da0df">
              Herr talman! För varje skolstadium som passerar tappar vi begåvningar
              som aldrig når högskolan. Snacka om att vi har en begåvningsreserv.
              Borgerlig skolpolitik i allmänhet går i och för sig som jag förstår
              det ut på just det. Borgerlig högskolepolitik går i synnerhet
              ut på det. Det är omöjligt att inte se mönstret.
            </seg>
            <seg n="784f2d5e">
              Håll kreti och pleti ute från högskolan genom krångliga och ensidiga
              antagningsystem som gynnar dem som kommer från studievana hem.
              Begränsa antalet platser så att bara de som har de bästa ingångsvärdena,
              observera ingångsvärdena, kan komma in och inte de som har störst
              förmåga att utvecklas och skulle få det bästa studieresultatet
              eller göra den största bildningsresan.
            </seg>
            <seg n="46be71ac">
              Den ovarsamma hanteringen av små och medelstora högskolor syftar
              till samma sak. Genom en politik som långsamt svälter ut dem kastar
              man bort den möjlighet som de har att bidra till regional utveckling
              men också möjligheten att bidra till att minska den sociala snedrekrytering
              som utestänger många som vill och kan från högre utbildning.
            </seg>
            <seg n="4ac69e32">
              Genom att man inte satsar mer på kvaliteten i högskolan leder
              det till att antalet undervisningstimmar minskar dramatiskt. Det
              drabbar exakt samma grupp. Studievana studenter med föräldrar
              som har akademisk bakgrund kommer säkert att klara sig ändå, de
              andra gör det inte. Det är inte smart. Det är inte framtidsinriktat.
              Det är misshushållning med resurser.
            </seg>
            <seg n="61da3030">
              Herr talman! När man reser runt i Högskolesverige är det två
              bekymmersamma faktorer som lyfts betydligt oftare än andra. Det
              ena är kvaliteten i den högre utbildningen. Det överskuggar allt.
              Det behövs ökade resurser så att studenter, särskilt inom humaniora
              och samhällsvetenskap, kan få mer lärarledd tid och så att uppsatsstudenter
              inte tvingas skriva två och två för att få tillgång till sin handledare.
            </seg>
            <seg n="788a8988">
              Det system som resurserna fördelas utifrån måste ha legitimitet
              hos lärosätena, lärarna och studenterna. Det håller inte att först
              avstå från att satsa på utbildningsvetenskaplig forskning och
              sedan underkänna lärosäten för att de saknar just sådan. Vi har
              högre ambitioner med kvaliteten än den borgerliga regeringen.
              Men det behövs betydligt mer än det vi också har avsatt för att
              komma till rätta med detta.
            </seg>
            <seg n="c0437dbb">
              Det andra som nämns är bristerna i studentens koppling till arbetslivet.
              Förutom att det ger sämre verklighetsförankring och minskar chanserna
              för välavvägda studieval påverkar det också möjligheterna att
              få in en fot på arbetsmarknaden efter avslutad utbildning speciellt
              för dem som inte redan har kontakter och nätverk. Målsättningen
              borde vara att alla studenter erbjuds praktik under sin utbildning.
              Där har vi öronmärkt pengar för att öka studenternas koppling
              till arbetsmarknaden.
            </seg>
            <seg n="c7f5bffc">
              Herr talman! Argument om rättvisa, jämlikhet och bevis på att
              ett samhälle aldrig är starkare än sina svagaste individer har
              aldrig bitit på borgerligt styrda regeringar. Men hur är det med
              arbetsmarknadsperspektivet? Hur resonerar det nya arbetarpartiet
              när alla aktörer på arbetsmarknaden påpekar behovet av en välutbildad
              arbetskraft och gör er uppmärksamma på matchningsproblemen på
              alla nivåer?
            </seg>
            <seg n="166c0cdf">
              Hur tänker ni att vi ska klara en framtida arbetsmarknad när
              vi inte tar till vara en av våra viktigaste tillgångar och låter
              gäng efter gäng motiverade och begåvade studenter läcka ut från
              alla nivåer i stället för att investera i utbildning för jobb?
              Det hoppas jag få svar på i dagens debatt.
            </seg>
            <seg n="c3aa6a5f">
              Jag står bakom samtliga reservationer men yrkar för tids vinnande
              bifall bara till reservation 1 och 14.
            </seg>
          </u>
          <note type="speaker" n="b4c6fa56">
            Anf. 13 JABAR AMIN (MP):
          </note>
          <u who="jabar_amin_a483d5" xml:id="i-9215f3970fba91ab-3" n="a65dd8e3">
            <seg n="19434a3e">
              Herr talman! Den högre utbildningen i Sverige håller generellt
              sett en hög kvalitet, men den kan bli bättre. Framför allt är
              högskolan ojämn, fokuserad på genomströmning och inte kvalitet.
              Det behövs mycket mer för att den ska bli tillgänglig i bred bemärkelse.
              Det är inte bara undervisningen som behöver stärkas utan även
              handledningen.
            </seg>
            <seg n="b608ba3b">
              Riksdagen borde ge Sveriges studenter en garanterad miniminivå
              om tio timmar lärarledd undervisning i veckan. Det tycker vi är
              rimligt. Det kan verka lite. Men för en hel del studenter, särskilt
              inom humaniora och samhällsvetenskap, skulle detta kunna göra
              en stor skillnad.
            </seg>
            <seg n="af12a306">
              Enligt siffror från Sveriges Förenade Studentkårer har nästan
              hälften av Sveriges studenter nio timmar eller mindre lärarledd
              tid i veckan. Det håller inte. Det ska göra skillnad att läsa
              på universitet och ha ett lånekort på universitetet.
            </seg>
            <seg n="b26f0f93">
              Om vi i riksdagen menar allvar med kvaliteten i högskolan är
              det i grundutbildningen vi måste börja. Hög kvalitet måste vara
              målet. Att planera för och belöna kvaliteten måste också vara
              vägen framåt. I dag har vi ett resurstilldelningssystem som i
              stort sett fördelas efter genomströmning. Ju fler som studerar
              snabbare, ju mer resurser får ett lärosäte. Per definition belönas
              sänkta kvalitetskrav.
            </seg>
            <seg n="b3c0f4e8">
              För inte så länge sedan träffade jag en universitetslektor som
              jag har känt i många år. Vi började samspråka och kom snart in
              på resurstilldelningssystemet. Hans uppfattning var att nuvarande
              system är korrumperande. Jag frågade vad han menade. Jo, den premierar
              genomströmning i stället för kvalitet. Han måste låta studenterna
              passera igenom för att få pengar. Ett sådant system vill han inte
              ha.
            </seg>
            <seg n="34976b25">
              Att fortsätta att låta nära hälften av studenterna på högskolan
              passera utan att få tillräckligt med lärarledd tid, handledning
              och återkoppling på sitt lärande är att belöna universiteten efter
              genomströmning och inte efter kvalitet. En bättre balans mellan
              genomströmning och kvalitet borde vi kunna hitta.
            </seg>
            <seg n="8d30fea4">
              Herr talman! Den 1 januari 2009 trädde en ny diskrimineringslag
              i kraft. Lagen innehåller bland annat ett förbud mot diskriminering
              på grund av sexuell läggning, könsöverskridande identitet eller
              uttryck inom utbildningssystemet, det vill säga även inom högskolan.
              För att den nya lagen ska fungera i praktiken krävs dock att frågor
              som berör hbt-personers livsvillkor integreras i den högre utbildningen.
              Enligt vår mening är det önskvärt att utbildningar i hbt-frågor
              integreras i all grundutbildning som bedrivs vid högskolor och
              universitet i syfte att ge nödvändig kompetens. Diskrimineringsgrunderna
              borde dessutom vara en del av de kvalitetskriterier som Högskoleverket
              ser till i sin tillsyn av högskolorna.
            </seg>
            <seg n="91c0ff2a">
              Studentens rätt att organisera sig och bevaka sina intressen
              är i högsta grad en fråga om kvalitetssäkring i den högre utbildningen.
              Det är inte tillräckligt att garantera studentkårerna insyn eller
              representation i beslutsfattande organ. Högskolorna behöver också
              stötta studentens förutsättningar att bedriva ett aktivt studentpolitiskt
              arbete i fria och oberoende kårer.
            </seg>
            <seg n="854d1c1d">
              Den 1 juli 2010 avskaffades kårobligatoriet. Det var bra i grunden
              men underfinansierat. Verksamheten vid studentkårerna blir därför
              stympad och möjligheten att utöva inflytande kan försämras. För
              att åtminstone säkra ett minimum av studentinflytande kommer högskolorna
              och studentkårerna att tvingas göra nedskärningar i den övriga
              verksamheten, som framför allt handlar om studiesociala frågor.
              Vi anser att det är omöjligt att öka mångfalden, motverka diskrimineringen
              och skapa jämställdhet på högskolorna om inte studenterna tar
              aktiv del i detta arbete. Därför måste det finnas tillräckligt
              statligt stöd till den studiesociala verksamheten för att finansiera
              detta.
            </seg>
            <seg n="ae6c3ef5">
              När beslutet nu har trätt i kraft bör det så småningom tillsättas
              en utredning med uppgiften att göra en utvärdering av hur studieinflytandet
              fungerar i praktiken samt komma med förslag som tryggar såväl
              studentinflytandet som den studiesociala verksamheten vid universitet
              och högskolor.
            </seg>
            <seg n="bab7d39c">
              Herr talman! Världen blir en bättre plats av att vi människor
              möts, lär känna varandra, byter erfarenheter och bryter invanda
              föreställningar om andra. Ur detta perspektiv är högskolans internationalisering
              viktig, men det ökar också kvaliteten att motiverade studenter
              från hela världen läser på svenska högskolor. En öppen värld är
              en bättre värld. Men med införandet av studieavgifter tar Sverige
              ett steg bort från internationellt samarbete och kontakter med
              omvärlden. Miljöpartiet tar avstånd från studieavgifter på svenska
              universitet och högskolor.
            </seg>
          </u>
          <note n="5731310c">
            Herr talman! Jag vill yrka bifall till reservationerna 9, 10,
            17 och 21.
          </note>
          <note type="speaker" n="d2e70944">
            Anf. 14 MICHAEL SVENSSON (M):
          </note>
          <u who="michael_svensson_a6774e" xml:id="i-9bef1b15b18433a4-0" n="3b0c6f9e">
            <seg n="182cb779">
              Herr talman! Vår högskola ska vara spjutspetsen i vårt svenska
              utbildningsväsen. I takt med att vårt samhälle går alltmer från
              ett industrisamhälle till ett tjänste- och IT-samhälle behövs
              allt fler med akademisk utbildning. Aldrig har så många studenter
              varit inskrivna på högskolan som i dag. Efterfrågan på högre utbildning
              kommer även i fortsättningen att vara mycket stor. I en tid då
              individens konkurrenskraft ökar och man är flexibel på arbetsmarknaden
              är det glädjande att många väljer att skaffa sig högre utbildning.
              Det är också glädjande att direktövergången till högskolestudier
              har ökat tre år i rad. Hela 25 procent av eleverna som gick ut
              med slutbetyg våren 2009 påbörjade universitetsstudier. Regeringen
              har också bemött den ökade efterfrågan på högre utbildning genom
              att tillföra 10 000 nya platser 2010 och 2011.
            </seg>
            <seg n="62f0775a">
              Likt idrotten är inte elit och bredd varandras motsatser. Tvärtom
              är de varandras förutsättningar. En bra grundutbildning leder
              till att många kan satsa på elitnivå. Dessa elitstudenter kommer
              i sin tur att inspirera andra likt en perpetuum mobile.
            </seg>
            <seg n="08c05468">
              Herr talman! Man kan angripa problemen på många olika sätt. Denna
              debatt ska inte framför allt handla om grundskola och gymnasium,
              men det är ofrånkomligt eftersom allt hänger ihop. Det är av yttersta
              vikt att högskoleutbildningen kan börja på rätt nivå. Många års
              nedmontering av kunskapskraven av tidigare regeringar har gjort
              att man på många högskolekurser har fått ta om vissa delar av
              gymnasieutbildningen, inte minst arrangörer av civilingenjörsutbildningar
              har framfört dessa problem. Det är därför den nuvarande regeringen
              under de gångna åren har genomfört och under denna mandatperiod
              genomför de största satsningarna någonsin inom skolan. Det är
              det bästa sättet att komma till rätta med de snedfördelningar
              som finns i dagens högskola.
            </seg>
            <seg n="1c20ff29">
              Om man ska vara snäll mot oppositionen kan man säga att när ni
              hade regeringsmakten genomförde ni en del reformer. Syftet var
              kanske gott men det blev fel. Det är därför det är så viktigt
              med en ständig uppföljning, och det är därför vi föreslår ett
              permanent statligt institut för att följa upp samtliga reformer
              så att de kan rättas till om något går fel.
            </seg>
            <seg n="0650fccc">
              Vi tycker att det är oerhört viktigt att satsa på kvaliteten
              i högskolan. Ni byggde ut högskolan tidigare men tillförde inga
              nya pengar, vilket har lett till att kvaliteten har gått ned.
              Detta är uppenbart vad gäller utbildningen till lärare. Här finns
              en dubbel effekt, dels går inte studenterna ut med tillräckligt
              hög utbildning, dels föranleder detta att så småningom kommer
              de elever de ska undervisa inte att få tillräckliga kunskaper.
            </seg>
            <seg n="ea21feaa">
              Det finns fortfarande problem med att det är alltför få sökande
              per plats, det vill säga att alla som söker kommer in. Att se
              över lärosätenas examensrätt var en mycket klok åtgärd, och vi
              hoppas att det kommer att leda till att kvaliteten på lärarutbildningarna
              stramas upp ordentligt.
            </seg>
            <seg n="c191304f">
              Det är också viktigt med förändringarna i lärarutbildningen som
              genomförs, att den delas in på ett annat sätt än vad som har varit
              fallet. Att återgå till en modell där läraren är specialist på
              ett fåtal årskurser och ämnen är en mycket klok åtgärd. Vi tror
              också att införandet av lärarlegitimationer kommer att stärka
              rättssäkerheten och höja kvaliteten och statusen hos lärarna.
            </seg>
            <seg n="2fb87640">
              En adekvat och attraktiv lärarutbildning är en grundförutsättning
              i Alliansens satsning på läraryrket. En annan viktig reform är
              då att höja läraryrkets status.
            </seg>
            <seg n="040ca338">
              Hela 251 miljoner kronor kommer regeringen att satsa på forskarskolor,
              där 2 000 lärare och förskollärare ges möjlighet att utbilda sig
              till lektorer. Lärare och förskollärare får alltså läsa till en
              licentiatexamen i de ämnen som de har utbildning att undervisa
              i. Det är en kraftfull satsning för att höja lärarnas kompetens,
              status och löner. Allt detta i kombination med en lärarlegitimation
              och lärarlyft ska ge en stolt yrkeskår som åtnjuter stor respekt.
            </seg>
            <seg n="9a3e21f9">
              Både socialdemokrater och vänsterpartister talar om den sociala
              snedrekryteringen vid våra lärosäten. Vi menar att det är fel
              sätt att komma till rätta med detta att återinföra den så kallade
              25:4-regeln. Vi tror att det finns andra sätt. Framför allt angriper
              vi problemet från grunden genom satsningar inom förskolan, grundskolan
              och gymnasiet. Tidigare kunskapsuppföljningar i form av skriftliga
              omdömen, nationella prov och tidigare betyg tror vi kommer att
              råda bot på åtminstone vissa delar av den sociala snedrekryteringen.
            </seg>
            <seg n="cc128001">
              Den sociala snedrekryteringen till högskolorna måste bemötas
              redan när barnen är små. Det tror vi är ett långt mer konstruktivt
              sätt än att konstruera specialregler, undantag eller kvotgrupper
              för att komma åt den sociala verkligheten. Att alla elever ska
              uppnå goda kunskaper som förbereder dem för högre studier är definitivt
              en både kvalitets- och rättvisefråga.
            </seg>
            <seg n="c567fc73">
              Herr talman! Vi politiker är bra på en hel del saker, framför
              allt att skapa förutsättningar, ge förutsättningar och sätta ramar.
              Men vi är inte bra på att vare sig äga spritfabriker eller detaljstyra
              högskolan. Därför värnar Alliansen om den höga kvaliteten och
              de fria universiteten.
            </seg>
          </u>
          <note n="a62abc9a">
            Jag vill med detta yrka bifall till utskottets förslag till beslut
            i betänkandet.
          </note>
          <note n="22748f25">
            I detta anförande instämde Jan Ericson, Margareta Pålsson och
            Camilla Waltersson Grönvall (alla M) samt Nina Lundström (FP)
            och Yvonne Andersson (KD).
          </note>
          <note type="speaker" n="12784ed1">
            Anf. 15 LOUISE MALMSTRÖM (S) replik:
          </note>
          <u who="louise_malmstrom_970d93" xml:id="i-fe3eca4a05000fdb-1" n="b421a76c">
            <seg n="0b0d070f">
              Herr talman! Michael sade i sitt anförande att aldrig har fler
              läst på högskolan än nu. Allt annat vore ju skandal med tanke
              på hur många som är i den åldern och hur konjunkturen har sett
              ut. Vi tror att vi kan ännu mycket bättre, och det tror man i
              Europa också.
            </seg>
            <seg n="0479a1e5">
              I förra veckan var delar av utbildningsutskottet i Bryssel, och
              jag har fått en rapport från besöket. Bland annat träffade de
              kommissionären Vassiliou, och hon var lite förbryllad. Den svenska
              regeringen har ett mål på 4045 procent som ska påbörja eftergymnasiala
              studier, men det är ju redan uppnått. Någon måste gå före, menar
              hon, och det har ju Sverige alltid gjort förut. Vad är det som
              har hänt i Sverige? Varför har ni tappat den ambitionen? Och jag
              vill fråga Michael om samma sak.
            </seg>
          </u>
          <note type="speaker" n="f29b75a5">
            Anf. 16 MICHAEL SVENSSON (M) replik:
          </note>
          <u who="michael_svensson_a6774e" xml:id="i-9bef1b15b18433a4-1" n="3b0c6f9e">
            <seg n="726e3596">
              Herr talman! Framför allt tycker vi att det är viktigt att slå
              vakt om kvaliteten och se hur långt vi har kommit nu. Sedan kan
              jag garantera att vi kommer att göra allt för att ännu fler som
              vill det ska gå till högskolan och få en akademisk utbildning.
              Men det är viktigt att kvaliteten följer med hela tiden.
            </seg>
          </u>
          <note type="speaker" n="aac393f1">
            Anf. 17 LOUISE MALMSTRÖM (S) replik:
          </note>
          <u who="louise_malmstrom_970d93" xml:id="i-fe3eca4a05000fdb-2" n="b421a76c">
            <seg n="4beddfa5">
              Herr talman! Jag satt i utbildningsutskottet redan 20022006.
              Kvalitet var någonting som vi pratade väldigt mycket om, och där
              hade vi väldigt höga förväntningar. Men nu visar det sig att vi
              har en högre ambition när det gäller att förstärka kvaliteten.
              Vi har aldrig sett det som en motsättning att fler ska kunna gå
              ut högskolan och att satsa på kvaliteten.
            </seg>
            <seg n="dc353fe5">
              Att nöja sig med 40 procent när vi har nästan 44 procent i dag
              är inte framtidsinriktat, särskilt inte när det är en betydligt
              högre procent som vill och har förutsättningar att studera på
              högskolan.
            </seg>
            <seg n="4aba5b38">
              Jag undrar hur ni tänker om framtiden. Tror ni på allvar att
              ett land som Sverige ska konkurrera med servicejobb på den globala
              arbetsmarknaden?
            </seg>
          </u>
          <note type="speaker" n="68fa2fba">
            Anf. 18 MICHAEL SVENSSON (M) replik:
          </note>
          <u who="michael_svensson_a6774e" xml:id="i-9bef1b15b18433a4-2" n="3b0c6f9e">
            <seg n="a67828e4">
              Herr talman! Tanken är väl kanske inte att vi just nu ska ha
              en lång debatt om Sveriges framtid, men vi tror att den är ganska
              ljus. Och vi tror att de reformer som vi genomför nu på utbildningspolitikens
              område kommer att innebära att eleverna och de framtida arbetarna,
              tjänstemännen och akademikerna kommer att möta framtiden med en
              bättre utbildning.
            </seg>
            <seg n="e492aa6e">
              Vi kommer att bygga ut utbildningarna i takt med att vi ser att
              behoven ökar.
            </seg>
          </u>
          <note type="speaker" n="02f6db30">
            Anf. 19 NINA LUNDSTRÖM (FP):
          </note>
          <u who="nina_lundstrom_9605bf" xml:id="i-815d6d4ba7972c6c-0" n="5c154457">
            <seg n="4b687782">
              Herr talman! Detta är ett motionsbetänkande som behandlar ungefär
              90 motionsyrkanden från den allmänna motionstiden. En del av frågorna
              har också funnits med i andra betänkanden som vi har behandlat
              tidigare.
            </seg>
            <seg n="e0b63afb">
              Jag tänker fokusera på några områden med anledning av alla yrkanden
              och bland annat beröra resurstilldelnings-, kvalitets- och urvalsfrågor.
            </seg>
            <seg n="8b1ead01">
              För att Sverige ska kunna klara den internationella konkurrensen
              krävs utbildning och forskning i världsklass. Där upplever jag
              att utskottet har en ganska gemensam målbild, även om vägen dit
              kan se lite annorlunda ut.
            </seg>
            <seg n="923f2f05">
              Utskottet har tidigare uttryckt och vill återigen understryka
              vikten av att Sverige koncentrerar sina utbildnings- och forskningsresurser
              för att stärka sin internationella konkurrenskraft och fortsätta
              att utvecklas som en ledande utbildnings- och forskningsnation.
            </seg>
            <seg n="c5e38ccc">
              Alliansens högskolepolitik syftar till att statliga högskolor
              och universitet ska få ökad frihet att själva bestämma över sin
              verksamhet. Vi upplever att oppositionen däremot strävar efter
              en ökad detaljstyrning. Jag ställer mig frågande till varför och
              på vilket sätt detta skulle leda till en ökad kvalitetsutveckling.
            </seg>
            <seg n="6a132ef2">
              Lärosätena är en självständig och kritiskt reflekterande kraft
              i samhället. Kvaliteten främjas genom att lärosätena kan verka
              utifrån egna förutsättningar och behov. En ökad frihet gör det
              också möjligt att konkurrera framgångsrikt på en alltmer internationaliserad
              utbildningsmarknad.
            </seg>
            <seg n="45351c79">
              Satsningar på en ökad kvalitet i högskolans utbildningar har
              gjorts redan under förra mandatperioden. År 2007 satsades 120
              miljoner kronor för att höja ersättningsnivåerna till utbildningsområdena
              humaniora, samhällsvetenskap, juridik och teologi. Under 2008
              satsades ytterligare 240 miljoner kronor för att höja kvaliteten
              i utbildningen. Förstärkningarna syftar bland annat till att öka
              undervisningstiden.
            </seg>
            <seg n="76960278">
              Regeringen beräknar en höjning av grundutbildningsanslagen med
              inledningsvis 200 miljoner kronor 2012 och från och med 2013 med
              totalt 400 miljoner kronor. Riksdagen beslutade dessutom i juni
              2010 att resurser för utbildning på grundnivå och avancerad nivå
              ska fördelas även på grundval av kvalitetsutvärderingar av utbildningarnas
              resultat. Den kvalitetsbaserade resurstilldelningen ska påbörjas
              2013 och vara fullt utbyggd 2015. Det motsvarar 295 miljoner kronor.
            </seg>
            <seg n="781cd770">
              Jag skulle också vilja beröra frågan om fördelning av utbildningsplatser
              kontra kvalitet. I de beslut som regeringen och riksdagen har
              fattat vill jag påminna om de 10 000 platserna vad gäller utbyggnad
              av högskolan för 2010 och 2011. Utbildningsplatserna fördelas
              framför allt mot bakgrund av de bedömningar som lärosätena själva
              har gjort av möjligheterna att med bibehållen kvalitet öka antalet
              platser. Det är viktigt att framhålla att en utbyggnad av högskolan
              alltid bör ske med bibehållen kvalitet.
            </seg>
            <seg n="e3e74698">
              Eftersom högskolepolitiken syftar till att utöka lärosätenas
              frihet och självbestämmande är det viktigt att utvärderingarna
              görs på ett sådant sätt att de inte leder till en indirekt statlig
              styrning av hur utbildningarna utformas. Utvärderingarna kommer
              därför att fokusera på vilka resultat som uppnås.
            </seg>
            <seg n="b6d14df3">
              Herr talman! Det finns också frågeställningar i motioner som
              gäller vilka högskolor som har universitetsstatus och vilka som
              inte har det. Där vill vi påminna om att högskolor har möjlighet
              att utfärda examina på forskarnivå på områden där de har särskilt
              goda förutsättningar.
            </seg>
            <seg n="acaadba8">
              Tidigare talare har berört 25:4-regeln, och jag skulle också
              vilja ta upp den. Den regeln avsåg att man skulle vara minst 25
              år och ha minst fyra års arbetslivserfarenhet och därmed få tillhöra
              en särskild kvotgrupp. Vi är ganska många som tog den vägen för
              att få vår examen. Jag själv blev filosofie magister.
            </seg>
            <seg n="a33d446a">
              Oppositionen vill återinföra denna regel och anger som skäl att
              man vill motverka snedrekrytering. Frågan är på vilket sätt. Jag
              vill påminna om att denna regel också innebar att många yngre
              studerande inte hade möjlighet att komma in på högskolor och universitet.
              Det är också en form av snedrekrytering.
            </seg>
            <seg n="ab35e84a">
              Det är glädjande att vi i dag har många yngre som kommer in direkt
              från gymnasiet. Svensk högskola har ju haft en situation där medelåldern
              har varit relativt hög i förhållande till andra länder.
            </seg>
            <seg n="970748fe">
              Meritpoängen berörs också i några av motionerna. Regeringens
              ambition är att äldre betyg så långt det är möjligt ska kunna
              tillgodoräknas meritpoäng. I första hand ska slutbetyg enligt
              den målrelaterade bokstavsskalan utfärdade mellan 1997 och införandet
              av den nuvarande kursplanen kunna tillgodoräknas meritpoäng i
              engelska, moderna språk och matematik.
            </seg>
            <seg n="30d523da">
              Utskottet delar regeringens uppfattning att det är bra att korrigeringar
              görs. Regeringen har även gett Högskoleverket i uppdrag att i
              samarbete med Verket för högskoleservice utarbeta föreskrifter
              om hur betyg från utländsk gymnasial utbildning ska värderas,
              så att sökande med sådana betyg kan konkurrera på likvärdiga villkor
              och i samma urvalsgrupper som sökande med betyg från svensk gymnasial
              utbildning, för vilka det högsta möjliga resultatet av meritvärderingen
              enligt högskoleförordningen är 22,5 poäng.
            </seg>
            <seg n="191acb00">
              Enligt budgetpropositionen för 2011 infördes nya bestämmelser
              om urval till högre utbildning från och med höstterminen 2008.
              Dessa innebär att universitet och högskolor får bestämma vilka
              urvalsgrunder som ska användas för högst en tredjedel av platserna
              på en utbildning som påbörjas på grundnivå och som vänder sig
              till nybörjare. Tidigare gällde bestämmelserna högst 20 procent
              av platserna.
            </seg>
            <seg n="7aaee266">
              Slutligen skulle jag också vilja beröra terminsindelningen, som
              berörs i en av motionerna. Jag konstaterar att varje lärosäte
              sedan mitten av 1990-talet självständigt kan besluta om läsårets
              indelning i terminer. I 6 kap. 13 § högskoleförordningen anges
              bara att all utbildning på grundnivå och avancerad nivå ska bedrivas
              i form av kurser och att dessa får sammanföras till utbildningsprogram.
            </seg>
          </u>
          <note n="fa66fb73">
            Herr talman! Jag yrkar bifall till utskottets förslag och avslag
            på motionerna.
          </note>
          <note n="6df22164">
            I detta anförande instämde Tina Acketoft (FP), Jan Ericson och
            Camilla Waltersson Grönvall (båda M) samt Emil Källström (C) och
            Yvonne Andersson (KD).
          </note>
          <note type="speaker" n="5d24466e">
            Anf. 20 JABAR AMIN (MP) replik:
          </note>
          <u who="jabar_amin_a483d5" xml:id="i-9215f3970fba91ab-4" n="a65dd8e3">
            <seg n="1e43cb7d">
              Herr talman! Jag ska börja med att rätta ett yrkande som jag
              hade. Jag sade reservation 21, men det ska vara reservation 20.
            </seg>
            <seg n="83f39dee">
              Nina Lundström hävdade i sitt anförande att oppositionen vill
              detaljstyra. Om det är någon som vill detaljstyra är det regeringen.
              Man behöver inte gå längre tillbaka än till i går för att se hur
              tjugotalet forskare i Svenska Dagbladet vänder sig mot Folkpartiets
              oerhörda styrning när det gäller geografi. Kom inte hit och kritisera
              oppositionen för detaljstyrning när ni själva gör er skyldiga
              till en oerhörd detaljstyrning!
            </seg>
            <seg n="0a3d9146">
              Jag har två frågor till Nina Lundström. Den ena är om regeringen
              och du anser att det är rimligt att tillskjuta mer resurser till
              högskolorna och universiteten så att vi får mer lärarledd undervisning.
              En av de brister som nu pekas på gäller just detta.
            </seg>
            <seg n="c401c657">
              Den andra gäller resurstilldelningssystemet, som av många har
              beskrivits som korrumperande, inte minst av fackfolk. Är ni beredda
              att se över resurstilldelningssystemet?
            </seg>
            <seg n="ee2206fe">
              Detta är två frågor som jag uppskattar om jag kan få svar på
              av Nina Lundström.
            </seg>
          </u>
          <note type="speaker" n="59f150ef">
            Anf. 21 NINA LUNDSTRÖM (FP) replik:
          </note>
          <u who="nina_lundstrom_9605bf" xml:id="i-815d6d4ba7972c6c-1" n="5c154457">
            <seg n="afeb072c">
              Herr talman! Jag skulle vilja påminna om de siffror som jag valde
              att presentera i mitt anförande eftersom de visar på vad som faktiskt
              görs. När man lyssnar på Jabar Amin kan man tro att det inte görs
              något eller att det görs för lite och för sent. Det är ett ganska
              välkänt argument som återkommer.
            </seg>
            <seg n="b8fbbc82">
              Det jag räknade upp var dels de satsningar som har gjorts tidigare
              2007 var det 120 miljoner kronor och 2008 var det 240 miljoner
              kronor dels att regeringen nu räknar med en höjning av grundutbildningsanslagen
              med 200 miljoner kronor år 2012, och år 2013 totalt 400 miljoner
              kronor. Det görs satsningar för att kunna höja kvaliteten och
              i syfte att öka undervisningstiden. Det tycker jag är alldeles
              utomordentligt.
            </seg>
          </u>
          <note type="speaker" n="c606c885">
            Anf. 22 JABAR AMIN (MP) replik:
          </note>
          <u who="jabar_amin_a483d5" xml:id="i-9215f3970fba91ab-5" n="a65dd8e3">
            <seg n="ad3dec2a">
              Herr talman! När det gäller resurstilldelningssystemet ställde
              jag en fråga. Jag beskrev i mitt anförande och i min replik nyss
              att det av många anses vara korrumperande, även av fackfolk. Är
              ni beredda att se över resurstilldelningssystemet så att det premierar
              mer kvalitet än genomströmning?
            </seg>
          </u>
          <note type="speaker" n="7cf5bbf7">
            Anf. 23 NINA LUNDSTRÖM (FP) replik:
          </note>
          <u who="nina_lundstrom_9605bf" xml:id="i-815d6d4ba7972c6c-2" n="5c154457">
            <seg n="4dfb16d7">
              Herr talman! Högskolepolitiken syftar till att verkligen göra
              en kvalitetssatsning. Vi har ofta i debatterna hört att det viktiga
              är antalet platser. Även där gjordes ju en storsatsning med en
              ökning med 10 000 platser år 2010 och 2011. Men det viktiga är
              att oavsett om man gör en utökning eller inte så ska kvaliteten
              vara i fokus. Därmed finns också den resursfördelning som syftar
              till kvalitetsförbättringar liksom de kvalitetsutvärderingar som
              ligger till grund för det. Här sker alltså en satsning både pengamässigt
              och inriktningsmässigt.
            </seg>
            <seg n="c32748a3">
              Det är kanske lite knepigt att mot Miljöpartiet anföra vad ett
              annat av oppositionspartierna har tagit upp i en av sina motioner.
              I motion Ub485 finns formuleringar från Socialdemokraterna om
              hur man ser på högskolevärlden och på detta med statlig styrning.
              Man säger så här: Om högskolevärlden får helt och fullt råda sig
              själv avseende resursfördelning och organisation även i strategiskt
              viktiga frågor, och inte vill svara upp mot det moderna samhällets
              krav på insyn, ökad effektivitet och minskade klyftor mellan olika
              samhällssektorer, finns en risk att samhället drar sig undan även
              ekonomiskt. Den motionen andas ganska starka ingripanden, och
              därför tog jag upp detta i mitt anförande.
            </seg>
            <seg n="784c5d5b">
              Jag hoppas att jag har svarat på Jabar Amins frågor om satsning
              på kvalitet och satsning också på uppföljning.
            </seg>
          </u>
          <note type="speaker" n="cb944db3">
            Anf. 24 LOUISE MALMSTRÖM (S) replik:
          </note>
          <u who="louise_malmstrom_970d93" xml:id="i-fe3eca4a05000fdb-3" n="b421a76c">
            <seg n="2ae351ee">
              Herr talman! När vi satt i regeringsställning arbetade vi aktivt
              för att ta till vara all begåvning. Jag tänker inte slå mig för
              bröstet och säga att vi lyckades med detta fullt ut, men vi minskade
              långsamt snedrekryteringen, och vi hade en rad strategier för
              att bredda rekryteringen. Ni tog bort de flesta av dem för att
              ni menade att de var orättvisa och svårgenomträngliga. Sedan har
              ni backat på vissa punkter, och nu tycker jag att det har blivit
              rörigt och svårgenomträngligt.
            </seg>
            <seg n="9d3c09c3">
              Det är naturligtvis bra att ni lyssnar och tar till er. Men jag
              undrar om ens du själv kan reda ut vad som gäller för den som
              har ett åtta år gammalt gymnasiebetyg och vill slå ihop det med
              ett nytt komvuxbetyg. Man har ju haft stora problem med att få
              göra det. Vad gäller om man vill ta sig från yrkeshögskola till
              högskola, till exempel? Har man en chans om man kommer från folkhögskola
              och vill ta sig vidare till högskolan?
            </seg>
            <seg n="5252fa68">
              Jag tycker att det rörigt, och jag tror att studenterna tycker
              att det är ännu mer rörigt.
            </seg>
          </u>
          <note type="speaker" n="8f22b42e">
            Anf. 25 NINA LUNDSTRÖM (FP) replik:
          </note>
          <u who="nina_lundstrom_9605bf" xml:id="i-815d6d4ba7972c6c-3" n="5c154457">
            <seg n="f45090bd">
              Herr talman! Den sociala snedrekryteringen är en oerhört viktig
              fråga som jag tror engagerar oss alla. Sedan kan valet av metoder
              för att vi ska nå en bättring se lite olika ut.
            </seg>
            <seg n="24de2a74">
              I Folkpartiet har vi lyft fram just att klassresan börjar i klassrummet
              som ett av de viktiga ingångsvärdena. Men det handlar inte bara
              om de stadier som Louise Malmström räknar upp. Denna frågeställning
              börjar redan i samband med hur förskola och grundskola fungerar
              och, som vi hörde i går i debatten om gymnasieskolan, vilken kompetensbas
              man kommer in med i gymnasieskolan.
            </seg>
            <seg n="2efd7ae3">
              Det livslånga lärandet syftar till att vi ska ha många möjligheter
              att utvecklas som människor. Det kan vara så att vi under årens
              lopp ändrar inriktning och vill förkovra oss, för få av oss vet
              ju från början exakt hur vår livsbana kommer att se ut. Det syftar
              utbildningspolitiken till: att ge många möjligheter att omvärdera
              och få nya livschanser. Det är det centrala i utbildningspolitiken.
            </seg>
            <seg n="6aa10e05">
              Sedan är det naturligtvis så att vi i en fas av reformer tar
              ett steg, fattar beslut, utvärderar och tar nya beslut för att
              nå målet om ett livslångt lärande och för att ge människor livschanser.
              Klassresan börjar dock i klassrummet, och den börjar tidigt. Därför
              måste vi också räkna in de tidiga insatserna.
            </seg>
          </u>
          <note type="speaker" n="0ff47024">
            Anf. 26 LOUISE MALMSTRÖM (S) replik:
          </note>
          <u who="louise_malmstrom_970d93" xml:id="i-fe3eca4a05000fdb-4" n="b421a76c">
            <seg n="c893d782">
              Herr talman! Betydelsen av det livslånga lärandet, som vissa
              säger startar redan i magen, och att vi ska göra rätt från början
              kan vi vara helt överens om. Jag tror dock inte att vi kan vaccinera
              oss mot allting som kan hända på vägen och som gör att man måste
              ha fler chanser.
            </seg>
            <seg n="63f12607">
              Nu är det ju ni som sitter vid makten, Nina Lundström, och det
              har ni gjort i snart fem år. Jag tycker att det är dags att reda
              ut vad som gäller i antagningssystemen. Jag tycker att det är
              rörigt, och jag skulle vilja ha det klarlagt. Ännu hellre skulle
              jag vilja att ni svalde prestigen i alla dessa backningar ni gör.
              Svälj prestigen helt och hållet! Backa, gör det möjligt att ta
              sig in på högskolan även om man inte tänker sig det från början!
            </seg>
            <seg n="1ff5fb25">
              Jag tror inte att det gynnar kvaliteten i den högre utbildningen
              om alla har samma bakgrund och kommer från samma håll. Jag tror
              att det är en kvalitetsfaktor när man kommer in från lite olika
              håll med lite olika erfarenheter.
            </seg>
          </u>
          <note type="speaker" n="a83444bd">
            Anf. 27 NINA LUNDSTRÖM (FP) replik:
          </note>
          <u who="nina_lundstrom_9605bf" xml:id="i-815d6d4ba7972c6c-4" n="5c154457">
            <seg n="d065a1f5">
              Herr talman! En av de frågor Louise Malmström snuddar vid handlar
              om andra, äldre betygssystem kontra de nya. Det är självfallet
              så att man när man reviderar och förändrar också måste hitta bryggningsmöjligheter
              mellan de olika systemen. Där valde jag att ta upp frågan om den
              målrelaterade bokstavsskalan, som utfärdades från 1997 och framåt
              och som det nu har behövt göras korrigeringar kring.
            </seg>
            <seg n="9d8d0c8b">
              Det jag tycker är viktigt är att ambitionen självfallet hela
              tiden är att hitta sätt att fånga upp. Det handlar nämligen om
              att möjliggöra för människor att få sin utbildning och se till
              att våra system fungerar som ett stöttande verktyg för detta,
              med fokus på kunskaper och formell behörighet. Det jobbas intensivt
              med att hitta de olika systemen. Jag vill alltså bara vidimera
              att detta är en viktig fråga. Det handlar om att se över systemen
              så att vi når målet, men fokus är att ge människor möjlighet att
              utbilda sig och se till att vi också har ett betygssystem som
              stöttar och där kompetensen ligger i fokus.
            </seg>
            <seg n="6a3c7b08">
              Jag delar mycket av det Louise Malmström säger vad gäller engagemanget
              för utbildningen. På en punkt delar jag dock inte synsättet, och
              det gäller 25:4-regeln som jag också valde att ta upp i mitt anförande.
              Jag delar inte synsättet av det skälet att det inte gjorde det
              möjligt för de yngre att konkurrera på lika villkor. Hur är det
              möjligt att åldersregeln är viktigare än kompetensregeln? Jag
              har alltid tyckt att det har varit en konstig regel.
            </seg>
            <seg n="9af95721">
              Mer av insatser för livslångt lärande och många vägar framåt
              är en viktig ambition, och jag hoppas att den är viktig för oss
              alla.
            </seg>
          </u>
          <note type="speaker" n="249022d2">
            Anf. 28 EMIL KÄLLSTRÖM (C):
          </note>
          <u who="emil_kallstrom_82c898" xml:id="i-9c2e613fa03b677f-0" n="3e5cf9cb">
            <seg n="f4a66565">
              Herr talman! Adnan Dibrani inledde det förra området vi debatterade
              med en hänvisning till sportens värld. Jag kan väl kontra med
              att skylla eventuella kommande tungvrickningar eller tankevurpor
              på att det går väldigt dåligt för Modo Hockey i kvalserien. En
              stor del av mina tankar går till detta lag som nu har tre matcher
              på sig att ta sig upp på elitserieplats igen. Just nu ser det
              inte så bra ut.
            </seg>
            <seg n="ed3b4c7b">
              Det var dock inte därför jag kom hit. En välutbildad befolkning
              har varit, är och kommer givetvis att vara en vital faktor för
              Sveriges utveckling. Det är särskilt tillämpbart på högre utbildning,
              som är en mycket viktig del i detta. Det är dessutom ett väldigt
              intressant politikområde att fördjupa sig i. Själv fick jag helt
              nya incitament att göra just det i samband med valet och dess
              efterspel, när det gällde fördelning av utskottsplatser och ansvarsområden.
            </seg>
            <seg n="c2af8d1d">
              Politik är, tack och lov, mycket mer än vad som händer här på
              Helgeandsholmen. Själv försöker jag utnyttja detta faktum så mycket
              som möjligt. Jag och andra centerpartister är nu i veckorna ute
              och hälsar på hos olika lärosäten, universitet och högskolor för
              att lära oss mer och för att utveckla politiken på området.
            </seg>
            <seg n="38a954ff">
              Ett av dessa besök skulle jag vilja dela med mig av. Jag var
              i Växjö det är för övrigt den ort där Modo Hockey var och fick
              spö i går och Kalmar och besökte det nya, sammanslagna Linnéuniversitetet.
              Det är ett exempel på hur bra det kan bli när samarbeten får växa
              fram underifrån och till slut till och med utvecklas från samarbete
              till sammanslagning.
            </seg>
            <seg n="6ce976ff">
              Linnéuniversitetet kallar sig det entreprenöriella universitetet
              och sätter en ära i att ha ett välutvecklat samarbete med näringslivet
              och samhället i regionen. Ett exempel på detta är framgångsrika
              inkubatorer för nya företag i Växjö, Kalmar och Oskarshamn. Ett
              annat är ett samarbete med Ikea, gemensamt finansierat och inriktat
              på bryggan mellan de hårda produktionsvillkoren, alltså hur man
              förbättrar produktion av möbler, och de mjuka värdena, det vill
              säga hur man uppfattar sin levnadsmiljö och sina möbler. Man kallar
              det alltså bryggan, för det är en brygga mellan de två.
            </seg>
            <seg n="619ee462">
              Detta kan stå som ett bra exempel på hur ett lärosäte med sina
              utbildningar och inte minst sina studenter är en motor för nytänkande
              och regional tillväxt. Det är givetvis till nytta för hela Sverige,
              eftersom Sveriges tillväxt ju är summan av regionernas. Detta
              goda exempel på samarbete och utnyttjande av lokala och regionala
              förutsättningar är ett bra argument för varför våra lärosäten
              förtjänar större självständighet och varför autonomitetsreformen
              är så bra och bör byggas vidare på.
            </seg>
            <seg n="6e08a435">
              Riktigt politiskt mod är nämligen ibland, kanske till och med
              ofta, att inte göra saker. Det är med högre utbildning som med
              alla andra politikområden lockande att möta problematiken med
              specialdesignade ovanifrånregleringar, eftersom man vill visa
              att man gör någonting. Menar vi allvar med resan mot autonomi
              innebär det dock också att vi hela tiden måste ställa oss frågan:
              Måste vi reglera just detta i riksdagen? Eller tror vi på att
              lärosätena kanske själva löser problem som uppkommer om vi ger
              dem möjligheter och befogenheter?
            </seg>
            <seg n="96d22672">
              En annan aspekt på det underifrånperspektiv som präglar autonomireformen
              är behovet av att tillhandahålla studenterna effektiva och transparenta
              utvärderingar och rankningar av våra lärosäten. Jag tycker att
              man som blivande student självklart ska kunna göra ett så upplyst
              val som möjligt av var man ska tillbringa ett antal år av sitt
              liv. Här behöver vi nog fundera ytterligare på åtgärder och verktyg
              för att tillhandahålla så bra information som möjligt.
            </seg>
            <seg n="eebd2c53">
              Även om det viktigaste kanske är att man går rätt utbildning
              är det även viktigt att man blir klar i rimlig tid. Vi brukar
              prata om genomströmning. Det florerar många förslag i debatten
              på hur man ska förbättra genomströmningen i högskolan. Det talas
              om examensbonusar och att justera studiestödssystemen på olika
              sätt.
            </seg>
            <seg n="d5b677c0">
              Här skulle jag vilja lyfta fram det förslag vi i betänkandet
              visserligen avfärdar för stunden. Jag tror att man skulle kunna
              titta på idén om ett treterminssystem med fräscha ögon och se
              om vi kanske kan jobba med detta på försök i de lärosäten som
              vill. En så pass stor förändring måste dock vara förankrad hos
              lärosätena och även hos de studenter som ska testa detta treterminssystem.
            </seg>
            <seg n="6c7e0595">
              Förankring hos studenter är viktigt inte bara i detta, i dagsläget
              hypotetiska, scenario utan i alla frågor. Jag har själv studerat
              på en högskola studerar, till och med, lite vid sidan om med ett
              väldigt bra och stort studentinflytande genom en duktig och engagerad
              kår. 2011 är det första året som varit ett helt år med slopat
              kårobligatorium.
            </seg>
            <seg n="92bfb232">
              Det är bra att vi intresserat följer detta, och det är bra att
              Högskoleverket följer vad det får för konsekvenser. Jag tror att
              det blir väldigt bra. Jag tror att det finns ett värde för dem
              som nu är förtroendevalda och dem som jobbar på kårerna i att
              veta att medlemmarna är med därför att de vill. De är med därför
              att de ser ett mervärde i kårernas verksamhet när det gäller både
              påverkan och sociala verksamheter. Det finns ett värde i detta
              till skillnad mot när man har en konstant klump av medlemmar som
              är med därför att de måste. Det är en stor och viktig principiell
              skillnad. Jag tror att det kommer att spegla sig i bättre kårer
              som gör det som studenterna verkligen efterfrågar.
            </seg>
            <seg n="11848565">
              Jag övergår nu från kårerna till Storuman. Storuman är en kommun
              med drygt 6 000 invånare. Inom några år kommer man att behöva
              anställa mellan 500 och 1 000 kvalificerade personer civilingenjörer,
              processoperatörer och många andra som ska bemanna de nya gruvor
              och vindkraftsanläggningar som projekteras. Det ser likadant ut
              runt om i landet, inte minst i Norrlands inland.
            </seg>
            <seg n="8d3c74c3">
              För att möta detta är det viktigt att vi är på tå och flexibla
              när det gäller matchningen mellan akademi och arbetsmarknad och
              att vi hela tiden är beredda att omvärdera vilka kompetenser vi
              ska utbilda och var vi ska göra det. Det allra viktigaste är givetvis
              vad våra studenter efterfrågar och vilka möjligheter våra lärosäten
              har.
            </seg>
            <seg n="48c4c0d3">
              Ett annat exempel jag vill lyfta fram när det gäller flexibiliteten
              är en av de centermotioner vi behandlar i betänkandet. Den handlar
              om läkarutbildningen. Där finns all anledning att i framtiden
              vara öppen för en ytterligare utökning av utbildningsplatserna,
              givetvis med bibehållen kvalitet.
            </seg>
            <seg n="176d0fa7">
              När vi diskuterade detta budgetområde före jul citerade jag rapparen
              Timbaland, fast på svenska. Jag sade att vi är på rätt spår och
              på väg åt rätt håll när det gäller politiken för högre utbildning
              i Sverige. Detta citat står jag fast vid. Vi gör bra saker. Vi
              har konstaterat här i dag att vi har bland den bästa politiken
              i världen för högre utbildning. Den kan till och med bli ännu
              lite bättre med en fortsatt alliansregering.
            </seg>
          </u>
          <note n="f6b01339">
            I detta anförande instämde Ulrika Carlsson i Skövde (C), Jan
            Ericson och Camilla Waltersson Grönvall (båda M) samt Yvonne Andersson
            (KD).
          </note>
          <note type="speaker" n="91a056f5">
            Anf. 29 YVONNE ANDERSSON (KD):
          </note>
          <u who="yvonne_andersson_3449f2" xml:id="i-c35bc2d87c00c02b-0" n="5c24209c">
            <seg n="70ce6be6">
              Herr talman! Jag vill börja med att tacka min kollega Louise
              Malmström för ett sådant strålande inlägg i debatten om vad den
              socialdemokratiska högskolepolitiken står för och vilken människosyn
              den har. Tidigare här hörde vi ungefär detta: Vi har inte råd
              att låta elvaåringar välja språk. Vi har inte råd med det ena
              och det andra. Vi har inte råd med att praktiskt inriktade elever
              får utbilda sig efter sin förmåga till elektriker, rörmokare och
              svetsare. Vi har inte råd.
            </seg>
            <seg n="943639a6">
              Vilka vi? tänker jag. Vilka vi har inte råd? Vilka är vi som
              sitter på våra hästar och vill tala om vad alla andra ska ägna
              sina liv åt? Är det just vi som vet hur arbetsmarknaden ser ut
              utanför? Handlar det om vilka fack som just vi vill att alla dessa
              människor ska komma in i för att de ska matchas in i de jobb som
              redan finns?
            </seg>
            <seg n="14fed30b">
              Detta, herr talman, har inte vi råd med. Vi har inte råd att
              utöva makt och inkräkta på människors frihet att själva få utvecklas
              efter sin förmåga, att själva få finnas med i utvecklingen av
              ett samhälle där det finns en drivkraft i människors tänkande
              i en global värld. Därför kan inte vi tänka oss att ha en gång
              där man bestämmer vilket språk eleverna nödvändigtvis ska välja
              när de är elva år och vilken linje och vilket program de ska välja
              när de kommer till gymnasiet för att de alla ska tryckas in i
              samma mall till en högskola och för att det ska heta att de har
              akademiska poäng.
            </seg>
            <seg n="4e8f60ec">
              Vi har råd att ha ett smörgåsbord där vi erbjuder många olika
              möjligheter med olika ämnesinnehåll som våra lärosäten, som får
              jobba efter eget huvud, får tänka igenom och komma fram till.
              Det handlar om olika utbildningsprogram och olika kursinnehåll.
              Vi har råd att erbjuda en högskola för dem som är teoretiskt inriktade
              och vill ha denna typ av kunskaper. Och vi har råd att erbjuda
              en högskola för dem som litar på handens kunskap och all den kunskap
              som behövs för att vi i våra hus ska kunna ha avloppssystemet
              i gång, för att vi ska kunna få el till alla våra hushållsapparater
              och för att vi ska kunna ha en mack där vi sätter på däcken. Vi
              har råd med dessa människor i vår närhet. Det är samma värde i
              detta.
            </seg>
            <seg n="1f8cfb35">
              Vi kristdemokrater och vi i Alliansen över huvud taget har en
              människosyn med allas lika värde och där kunskap har lika värde.
              Är erfarenhetsbaserad kunskap och handens kunskap mindre värd
              än den vi får via bokens kunskap? Nej, inte i Alliansens politik!
              I Alliansens politik har vi ett kunskapsfält där all kunskap har
              ett värde därför att den behövs i vårt samhälle. Vi ger därför
              mer pengar till humaniora eftersom vi behöver kunskap om bildningens
              rötter. Vi ger mer pengar till civilingenjörsutbildningen därför
              att vi behöver kunskap i teknik och ekonomi. Vi behöver det för
              innovationer och entreprenörskap. Det gäller tjänster. Det gäller
              kunskap om hur vi utvecklar kommunikationen mellan varandra likaväl
              som det gäller kunskap om hur vi utvecklar bättre mediciner när
              vi blir sjuka.
            </seg>
            <seg n="a33f5f22">
              I vår framtid behövs alla människor. Därför litar vi på de människor
              som ska bygga sin egen framtid. Det är de som ska få bestämma
              vad de är intresserade av. Det är de som ska se möjligheterna
              när de ska gå vidare till högre utbildning och forskning.
            </seg>
            <seg n="792ec02c">
              Jag är så glad för att vi har två högskolesystem. Det är inga
              vattentäta skott mellan dem. Vi tror på ett livslångt lärande
              hela vägen. Därför vågar vi också satsa pengar på att vårt land
              fortfarande ska stå i fronten när det gäller kunskap, innovationer
              och entreprenörskap och dessutom vara i världsklass på olika områden.
              Därför vill vi ge pengar till detta och hålla en hög klass på
              utbildningen inom alla områden. Vi tycker att detta är så viktigt.
              Vi vill ha en bra lärlingsutbildning som gör att folk med sin
              fingertoppskänslighet kan utveckla sitt yrke.
            </seg>
            <seg n="1bc85e02">
              Herr talman! Vi ger också två stora potter i pengar. Vi ger ungefär
              600 miljoner till grundutbildningsanslagen i en höjning. Vi ger
              också kvalitetspengar. När har någon annan regering någonsin valt
              att satsa så mycket så där en halv miljard på forskning och forskarutbildning?
              Vi har 10 000 fler platser. Vi har 26 procents ökning inom läkarutbildningen.
            </seg>
            <seg n="5959deb0">
              Louise Malmström talar om att vi inte har fattat det här med
              arbete. Jag är jättetacksam för att det har kommit läkare från
              andra länder till vårt land och arbetar på våra sjukhus. Men vi
              ska ha klart för oss att allianspolitiken alltsedan 1998 har gått
              ut på att vi borde se till att ha utbildning i vårt land till
              de läkare som behövs här. De läkare som utbildas i andra länder
              behövs ofta i sina egna länder.
            </seg>
            <seg n="2abb5628">
              Jag tror på rörlighet inom yrken, men det är långt ifrån så nu.
              Vi kämpade i åtta tio år. Den socialdemokratiska regeringen satsade
              inte alls efter behov på de läkare som vi visste att vi var tvungna
              att ha. Därför har vi fortfarande en brist. Men nu satsar vi,
              så nu minskar bristen och om ett tiotal år har vi fått bort den
              helt och hållet. Vi kan vara nöjda över att rörligheten ska finnas
              mellan länder, men vi ska egentligen kunna försörja oss själva
              med det utbildningssystem som vi har. Det tycker jag.
            </seg>
            <seg n="b8cd15da">
              Herr talman! Lärosätena ska själva få bestämma sin utbildning.
              Jag är glad för de autonomibeslut vi har fattat och för tilliten
              till dem som har kunskap om vad som behövs och vad som ska finnas
              och som ser vilket söktryck som finns. Vad är det för område man
              vill ta in? Det är de som får bestämma innehållet i utbildningen.
            </seg>
            <seg n="57f9bb70">
              Det är en genuin grej för att tillåta människor som växer upp
              i det här landet, unga människor, att få vara fria och utveckla
              det som de längtar efter och bedömer att de vill ägna sina liv
              åt. Det handlar om livsval, det handlar om en djup respekt för
              människors vilja och det handlar också om tilltro till varandra.
            </seg>
            <seg n="cb47fc8f">
              Även om vi tycker att vi är rätt bra kanske inte du och jag är
              de bästa att avgöra vad andra människor vill utbilda sig till.
              Vi kanske inte ens är de bästa att prognostisera vilka jobb som
              kommer att finnas om 15 år när elvaåringarna ska ut i arbetslivet.
              Det kanske är så att vi måste känna tillit, finnas med hela tiden,
              justera lite om det blir fel men låta den grundläggande mänskliga
              friheten och rättigheten få finnas också inom utbildningspolitiken.
            </seg>
          </u>
          <note n="04025726">
            Herr talman! Jag yrkar bifall till förslaget i detta betänkande.
          </note>
          <note n="47bc128a">
            I detta anförande instämde Annika Eclund (KD), Jan Ericson, Betty
            Malmberg och Camilla Waltersson Grönvall (alla M) samt Nina Lundström
            (FP) och Ulrika Carlsson i Skövde (C).
          </note>
          <note type="speaker" n="7cfff51e">
            Anf. 30 PER-INGVAR JOHNSSON (C):
          </note>
          <u who="per-ingvar_johnsson_9ad870" xml:id="i-4b970cec86da9213-0" n="638ebc80" next="i-a21ce5364e551972-0">
            <seg n="f0d976b0">
              Herr talman! Läkarutbildningen i Sverige har de senaste åren
              endast klarat av att förse hälso- och sjukvården och forskningen
              med ungefär hälften av de läkare som fått legitimation för att
              jobba i Sverige. Övriga läkare som fått legitimation för att jobba
              här är utbildade i andra länder, som Yvonne Andersson också lyfte
              fram.
            </seg>
            <seg n="daeadcb7">
              Detta beror på att intagningen till läkarutbildningen för sju
              åtta år sedan var väldigt kraftigt underdimensionerad. Under den
              förra mandatperioden utökade alliansregeringen intagningen till
              läkarutbildningen med i storleksordningen 2627 procent.
            </seg>
            <seg n="c4647bb5">
              Vi är två centerpartister, Anders Åkesson och jag, som i en motion
              lyft fram dessa fakta. Vi hoppas att Utbildningsdepartementet
              ska göra en ny kartläggning av det långsiktiga behovet av läkare
              och att läkarutbildningen dimensioneras efter det underlag som
              man då får fram.
            </seg>
            <seg n="197744a4">
              Den nuvarande bristsituationen gör att landstingen, ofta till
              höga extrakostnader, anlitar inhyrda läkare och anställer utomlands
              utbildade läkare som inte alltid har den önskvärda språkkunskapen
              i svenska. Läkarbristen är stor i delar av landet. Det gäller
              bland annat allmänläkare och läkare inom neurologi.
            </seg>
            <seg n="7ef4eb5c">
              Det är vår bedömning att det kommer att krävas ytterligare utökningar
              av läkarutbildningen för att motsvara den efterfrågan på läkare
              som kommer att finnas om sju åtta år. Jag, liksom många andra
              fyrtiotalister, vill få en bra vård när vi behöver mer vård om
              1015 år. Jag vill inte att vi med våra vårdbehov ska tränga ut
              grupper med andra vårdbehov.
            </seg>
            <seg n="ba21c38e">
              Det är min förväntan att Utbildningsdepartementet, när budgetpropositionen
              för 2012 kommer, har gjort en kartläggning av det långsiktiga
              behovet av läkare och att läkarutbildningen då kommer att dimensioneras
              efter detta.
            </seg>
          </u>
          <note n="30637961">
            Överläggningen var härmed avslutad.
          </note>
          <note n="c06342f8">
            Ajournering
          </note>
          <note n="0b525462">
            Kammaren beslutade kl. 13.43 på förslag av andre vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <u who="per-ingvar_johnsson_9ad870" xml:id="i-a21ce5364e551972-0" n="638ebc80" prev="i-4b970cec86da9213-0">
            <seg n="9422cbb6">
              Återupptagna förhandlingar
            </seg>
            <seg n="aaca0d4b">
              Utländsk arbetskraft
            </seg>
          </u>
          <note n="a7d2f103">
            Förhandlingarna återupptogs kl. 14.00.
          </note>
          <note n="05949ffd">
            10 § Frågestund
          </note>
          <note n="7bee5030">
            Anf. 31 TREDJE VICE TALMANNEN:
          </note>
          <note n="def0eaba">
            Vi övergår till dagens frågestund. Jag hälsar finansminister
            Anders Borg, miljöminister Andreas Carlgren, statsrådet Ewa Björling,
            arbetsmarknadsminister Hillevi Engström och statsrådet Ulf Kristersson
            välkomna. Finansminister Anders Borg besvarar såväl allmänpolitiska
            frågor som frågor inom sitt ansvarsområde.
          </note>
          <note type="speaker" n="ff8004fa">
            Anf. 32 RAIMO PÄRSSINEN (S):
          </note>
          <u who="raimo_parssinen_d2cb35" xml:id="i-6b6a94d7fa4105fc-0" n="ae6e595d">
            <seg n="f422b6f7">
              Fru talman! Jag vill ställa en fråga till arbetsmarknadsministern.
            </seg>
            <seg n="48801f99">
              SVT:s Uppdrag granskning visade i går ett tankeväckande inslag.
              Polska bemanningsföretag levererade chaufförer till Sverige, där
              de jobbade för halva kostnaden. Ägaren till Andreassons Åkeri
              bekräftade att alla som jobbar i hans företag, ca 200 personer,
              är inhyrda eller egna företagare. Han sticker inte under stol
              med det utan säger att det är ett sätt att runda sjysta villkor
              och slippa kraven på kollektivavtal och anställningstrygghet.
            </seg>
            <seg n="346ddd44">
              Men detta är bara ett exempel bland många. Varje dag utnyttjas
              människor på svensk arbetsmarknad på ett sätt som påminner om
              vad som sker i länder där facklig organisering är förbjuden. Det
              är alltid välkommet med ny arbetskraft som kommer till Sverige.
              Men det måste få bli ett stopp för att människor exploateras och
              utnyttjas.
            </seg>
            <seg n="4cc22615">
              När får vi se konkret handling från arbetsmarknadsministern?
              Vad tänker hon göra?
            </seg>
          </u>
          <note type="speaker" n="b2f55e86">
            Anf. 33 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_c4534d" xml:id="i-557b4e8e9fcfe7b1-0" n="599e1c82">
            <seg n="ab485618">
              Fru talman! Jag tackar för den viktiga fråga som Raimo Pärssinen
              tar upp.
            </seg>
            <seg n="b99b75d2">
              I Sverige har vi väldigt strikta regler för både arbetsmiljö
              och arbetstid. De gäller för alla som jobbar här i Sverige, även
              om de kommer från andra länder.
            </seg>
            <seg n="bf8c4eba">
              Vi har ett bemanningsdirektiv som Sverige nu ska implementera
              i svensk rätt. Vi har haft en stor utredning som just nu remitteras.
              I slutet av april kan vi se remissvaren. Sedan kommer vi att bereda
              den. Den kommer att ytterligare stärka de bemanningsanställda
              som är i Sverige.
            </seg>
          </u>
          <note type="speaker" n="b5124788">
            Anf. 34 RAIMO PÄRSSINEN (S):
          </note>
          <u who="raimo_parssinen_d2cb35" xml:id="i-6b6a94d7fa4105fc-1" n="ae6e595d">
            <seg n="cec5b630">
              Fru talman! Sverige ska konkurrera med kompetens, inte med låga
              löner. Vi socialdemokrater har ett antal förslag för att stärka
              konkurrenskraften och värna sjysta villkor.
            </seg>
            <seg n="33daa381">
              Vi säger: Inför en förhandskontroll av arbetsgivare som ansökt
              om att få anställa utländsk arbetskraft! Den som har skulder eller
              tidigare har missbrukat systemet ska inte få tillstånd. Vi säger
              att det ska vara möjligt att kontrollera att inbetalda skatter
              och avgifter motsvarar den lön som arbetsgivaren uppgivit. I dag
              är de uppgivna arbets- och lönevillkor som ligger till grund för
              Migrationsverkets beslut inte bindande. Det vill vi ändra på.
            </seg>
            <seg n="56d8e1c4">
              Men vad säger arbetsmarknadsministern? Jo, man ska se över remissvaren.
              Vilket besked kan vi få? Är hon nöjd med den gällande ordningen,
              att man kommer hit och jobbar på åkerier för halva kostnaden?
              Svenska chaufförer blir utan jobb och ser detta som ett stort
              hot. Vad skulle hända om Volvo, som är Kinaägt, använde sig av
              samma princip?
            </seg>
          </u>
          <note type="speaker" n="acaae8d8">
            Anf. 35 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_c4534d" xml:id="i-557b4e8e9fcfe7b1-1" n="599e1c82">
            <seg n="9018b704">
              Fru talman! Det är viktigt för regeringen att människor har möjlighet
              att jobba över gränserna, både de som flyttar inom Europa och
              de som kommer utifrån. Därför har vi tillsammans med Miljöpartiet
              bestämt att vi ska kunna ha arbetskraftsinvandring, något som
              vi bejakar.
            </seg>
            <seg n="c9cdd833">
              De som kommer till Sverige ska ha sjysta villkor och ska inte
              bli utnyttjade. Arbetsmiljöverket har tillsyn över till exempel
              arbetstidslagens regler, som är strikta. Det är också viktigt
              att facket fullföljer sin uppgift. I de fall man uppmärksammar
              kan man gå vidare och vidta rättsliga åtgärder.
            </seg>
            <seg n="48a94154">
              Jag delar Raimo Pärssinens uppfattning att det ska vara sjysta
              villkor. Människor ska bli behandlade på ett bra sätt.
            </seg>
            <seg n="0775aa2c">
              Försäkringskassans service
            </seg>
          </u>
          <note type="speaker" n="7010407f">
            Anf. 36 MAGNUS EHRENCRONA (MP):
          </note>
          <u who="magnus_ehrencrona_161a69" xml:id="i-1de24f08b60cc85c-0" n="dcff0f1a">
            <seg n="d13460b0">
              Fru talman! Jag vill rikta min fråga till statsrådet Ulf Kristersson.
            </seg>
            <seg n="cadff46e">
              Försäkringskassans lokala servicekontor hade förra året ungefär
              2,7 miljoner besök. 96 procent av besökarna ansåg att de fått
              ett bra bemötande, enligt årsredovisningen. 92 procent fick den
              hjälp de behövde. Särskilt värdefull är den personliga kontakten
              för personer som har någon typ av funktionsnedsättning eller inte
              kan tala svenska.
            </seg>
            <seg n="912d7adf">
              Nu är dessa kontor nedläggningshotade, enligt den handlingsplan
              som regeringen har fått från Försäkringskassan. Kommer något initiativ
              att tas av regeringen för att säkra personlig service och lokal
              närvaro från Försäkringskassan?
            </seg>
          </u>
          <note type="speaker" n="ea7fc04e">
            Anf. 37 Statsrådet ULF KRISTERSSON (M):
          </note>
          <u who="unknown" xml:id="i-2c34325de49da744-0" n="be1bdb37">
            <seg n="655f49e8">
              Fru talman! Frågan gäller egentligen två delar. Den ena delen
              handlar om att regeringen kräver av Försäkringskassan, som av
              alla andra myndigheter, att den ska sköta sin ekonomi inom de
              av riksdag och regering givna ramarna. Alla myndigheter tycker
              naturligtvis att de skulle kunna göra mer med mer pengar det är
              lika för alla.
            </seg>
            <seg n="c8bd337a">
              Den andra delen handlar om hur man inom den ramen ger medborgarna
              bästa tänkbara service. Vi har begärt att Försäkringskassan kommer
              tillbaka med en handlingsplan för att garantera att den uppnår
              det som riksdagen har krävt av den. Så långt tror jag att alla
              är överens.
            </seg>
            <seg n="2adfc2ab">
              Sedan kan man tycka olika om exakt hur en myndighet ska utföra
              detta uppdrag. Vi har valt att betona att vi inte ska ha detaljsynpunkter
              på hur Försäkringskassan organiserar sig. Den viktiga och övergripande
              synpunkten är att den statliga service som möter medborgarna ska
              vara samordnad, effektiv och tillgänglig.
            </seg>
          </u>
          <note type="speaker" n="a1771e33">
            Anf. 38 MAGNUS EHRENCRONA (MP):
          </note>
          <u who="magnus_ehrencrona_161a69" xml:id="i-1de24f08b60cc85c-1" n="dcff0f1a">
            <seg n="6b7b0b7b">
              Fru talman! Vid slutet av förra året var 112 kontor etablerade.
              Det är lite konstigt att kalla det för detaljsynpunkter.
            </seg>
            <seg n="b9713aee">
              Huvudmannaskapet är delat mellan Försäkringskassan och Skatteverket.
              Pensionsmyndigheten deltar också i verksamheten. Det är en myndighetssamverkan
              som är väldigt viktig att ta till vara, tycker vi i Miljöpartiet.
            </seg>
            <seg n="2a7180d0">
              Håller inte statsrådet med om att vi måste försöka utveckla myndighetssamverkan
              i Sverige? Tänker statsrådet och regeringen inte ta några som
              helst initiativ för att rädda den lokala närvaron hos Försäkringskassan?
            </seg>
          </u>
          <note type="speaker" n="a229b6b6">
            Anf. 39 Statsrådet ULF KRISTERSSON (M):
          </note>
          <u who="unknown" xml:id="i-2c34325de49da744-1" n="be1bdb37">
            <seg n="ab2608c9">
              Fru talman! Jo, regeringen tar initiativ när det gäller det övergripande
              uppdraget att se till att statliga myndigheter som möter medborgarna
              gör det på ett bra sätt.
            </seg>
            <seg n="3db76b7b">
              Detalj betyder inte att det inte skulle vara viktigt. Detalj
              betyder att regeringen inte avser att bestämma hur Försäkringskassan
              ska organisera sitt lokala arbete i varje kommun i Sverige. Det
              är en viktig skillnad. Detta friskriver inte Försäkringskassan
              från de övergripande riktlinjerna, och det friskriver inte heller
              Försäkringskassan från den grundläggande uppgiften att ge rätt
              service inom rätt budgetramar.
            </seg>
            <seg n="bc8b9720">
              Aktivitetsersättning för unga
            </seg>
          </u>
          <note type="speaker" n="1b2d107b">
            Anf. 40 SAILA QUICKLUND (M):
          </note>
          <u who="saila_quicklund_7cd157" xml:id="i-ed48d2f5b345d49e-0" n="119a848c">
            <seg n="2a566546">
              Fru talman! Jag vill ställa en fråga till statsrådet Ulf Kristersson
              gällande aktivitetsersättning.
            </seg>
            <seg n="99d838a2">
              En grupp som under längre tid har ökat i antal är unga med aktivitetsersättning,
              det vi tidigare kallade förtidspension. Det senaste året har över
              6 000 unga i åldrarna 1929 år förtidspensionerats. Sedan 2003
              har antalet tredubblats. I dag är det över 26 500 unga i åldrarna
              1929 år som uppbär denna form av ersättning.
            </seg>
            <seg n="0d35888a">
              Ersättningen delas ut bland annat till unga som saknar arbetsförmåga,
              men också till människor med funktionsnedsättning som inte har
              kunnat avsluta sin grundskole- eller gymnasieutbildning innan
              de fyllt 19 år. Den senare gruppen står för den största ökningen
              bland dessa. Oftast är det också unga som går i särskolan.
            </seg>
            <seg n="0f300944">
              Vad avser statsrådet att göra för att minska utanförskapet för
              unga med aktivitetsersättning?
            </seg>
          </u>
          <note type="speaker" n="7b6719b7">
            Anf. 41 Statsrådet ULF KRISTERSSON (M):
          </note>
          <u who="unknown" xml:id="i-2c34325de49da744-2" n="be1bdb37">
            <seg n="1b615db3">
              Fru talman! Detta är en otroligt viktig fråga. Vi samlade i går
              ett hundratal personer och några av Sveriges ledande kunskapsgivare
              på detta område till ett seminarium i Regeringskansliet. Det handlade
              i grund och botten om att klarlägga det komplexa samspelet mellan
              skolan som rekryteringsgrund, framför allt särskolan, våra egna
              regelverk, som inte alltid är optimala när det gäller att leda
              in människor i aktivitetsersättning, den breda floran av psykisk
              ohälsa, som ofta blir ett slags förevändning för att ställa människor
              bredvid, och inte minst den ganska tuffa arbetsmarknaden. Allt
              det här sker i ett ganska komplicerat samspel.
            </seg>
            <seg n="1b67ec6d">
              Jag tror att om det hade varit enkelt att lösa detta hade någon
              löst det för länge sedan. Det finns ingen som har beställt eller
              begärt 26 500 förtidspensionärer som är ungdomar.
            </seg>
            <seg n="0b524ac0">
              Starten har vi tagit. Det finns en bra grund i den utredning
              som har gjorts. Där finns ett antal bra startförslag. De bearbetas
              nu i Regeringskansliet. Vi kommer att återkomma relativt snart,
              i varje fall under det kommande året, till hur vi ska fortsätta
              med det här.
            </seg>
            <seg n="be8d3791">
              Skadeståndsansvar vid kärnkraftsolyckor
            </seg>
          </u>
          <note type="speaker" n="607265cc">
            Anf. 42 JENS HOLM (V):
          </note>
          <u who="jens_holm_9bd66a" xml:id="i-948b7fc504d0309a-0" n="598cd7c5">
            <seg n="7a0b245f">
              Fru talman! Jag har en fråga till miljöminister Andreas Carlgren.
            </seg>
            <seg n="8b99ad5d">
              Enligt regeringens förslag ska kärnkraft inte längre kunna subventioneras
              med en enda krona, och kärnkraftsbolagen ska garantera ett skadeståndsansvar
              på minst 12 miljarder kronor vid en olycka. Det här klubbades
              i riksdagen i juni i fjol.
            </seg>
            <seg n="89d1f105">
              I ljuset av kärnkraftskatastrofen i Japan känns det väldigt angeläget
              att diskutera just det här med skadeståndsansvar och olyckor med
              regeringen. Än så länge har regeringen inte tagit något konkret
              initiativ till en höjning av det här skadeståndsansvaret. Däremot
              finns möjligheten att bygga nya reaktorer. Det har gått igenom.
            </seg>
            <seg n="952c4e26">
              Jag undrar: Varför har regeringen inte tagit något konkret initiativ
              till att höja skadeståndsansvaret vid en eventuell kärnkraftsolycka?
            </seg>
          </u>
          <note type="speaker" n="8ec8eb8e">
            Anf. 43 Miljöminister ANDREAS CARLGREN (C):
          </note>
          <u who="unknown" xml:id="i-2c34325de49da744-3" n="be1bdb37">
            <seg n="bc6b9b52">
              Fru talman! Läget är att vi tog över förslag som var otillräckliga
              på området. Det hade utretts i omgångar innan vi tog över. För
              lite ansvar lades i de förslagen på kärnkraftsindustrin. Det gjorde
              att vi lade fram ytterligare utredningsarbete. Det ledde också
              till beslut förra perioden, precis som Jens Holm beskriver, där
              kärnkraften får det fulla och utökade ansvaret.
            </seg>
            <seg n="4701b0ed">
              Det hänger också ihop med en ratificering av Pariskonventionen.
              Det finns nämligen ett delat ansvar mellan flera stater. Det arbetet
              har blivit försenat i EU. Vi väntar fortfarande på ratificeringar
              från Storbritannien, Belgien och Italien. Dröjer det för lång
              tid har vi naturligtvis skäl att överväga om vi ska ha en svensk
              reglering i förväg. Men i första hand har vi sagt att också staterna
              är med och delar på detta ansvar, utöver det ansvar som kärnkraftsbolagen
              under alla förhållanden ska ta och där utökade vi ansvaret jämfört
              med det som hade planerats under den socialdemokratiska regeringen.
            </seg>
          </u>
          <note type="speaker" n="a3cbe690">
            Anf. 44 JENS HOLM (V):
          </note>
          <u who="jens_holm_9bd66a" xml:id="i-948b7fc504d0309a-1" n="598cd7c5">
            <seg n="275d7786">
              Fru talman! Som miljöministern säkert är medveten om har vi i
              Vänsterpartiet motionerat om ett obegränsat ansvar för innehavare
              av kärnkraftverk. Men jag blir ändå besviken på miljöministern.
              Vi kan spola tillbaka tiden till debatten i den här kammaren den
              17 juni i fjol. Då hörde jag inte några besked från miljöministern
              om att vi måste invänta EU-processen och Pariskonventionen. Jag
              tycker faktiskt att det känns som att majoriteten i den här kammaren
              har blivit förd bakom ljuset. Det sades ingenting om det då.
            </seg>
            <seg n="60f09c19">
              Det som vi kan konstatera är att det har blivit klartecken för
              att bygga tio nya reaktorer, men just höjningen av skadeståndsansvaret
              har det inte hänt någonting med.
            </seg>
            <seg n="6fac6629">
              I ett svar till min kollega Kent Persson i november i fjol sade
              Maud Olofsson att den här saken bereds på departementet och att
              hon inom kort kommer att återkomma. Vi har väntat i fyra månader
              sedan det svaret. När lägger ni fram det konkreta förslaget, Andreas
              Carlgren?
            </seg>
          </u>
          <note type="speaker" n="6d0d628b">
            Anf. 45 Miljöminister ANDREAS CARLGREN (C):
          </note>
          <u who="unknown" xml:id="i-2c34325de49da744-4" n="be1bdb37">
            <seg n="b4519b34">
              Fru talman! Nu är du ute och far, Jens Holm. Beslutet är redan
              fattat i riksdagen. Det är också redovisat i propositionen hur
              det ligger till med ratificering. Försök inte låtsas att det är
              något som vi har mörkat eller dolt!
            </seg>
            <seg n="333c9e72">
              Framför allt har vi lagt det fulla ansvaret på kärnkraftsindustrin
              man kan jämföra med det som tidigare var förberett. Det betyder
              att man kan få ställa upp med alla sina egendomar och alla tillgångar
              hos kärnkraftsägaren. Det betyder också att man måste ställa upp
              med fulla säkerheter. Vi går så långt som den svenska aktiebolagslagen
              medger. Och det som du säger att Vänsterpartiet har motionerat
              om är nu uppfyllt.
            </seg>
            <seg n="d9d00c3b">
              Försäkringskassans servicekontor
            </seg>
          </u>
          <note type="speaker" n="81539fa9">
            Anf. 46 ERIK ALMQVIST (SD):
          </note>
          <u who="unknown" xml:id="i-2c34325de49da744-5" n="be1bdb37">
            <seg n="20dc07ba">
              Fru talman! Jag har också en fråga till socialförsäkringsministern.
              Nu har Magnus Ehrencrona redan varit inne på frågan. Det gäller
              alltså nedläggningen av servicekontoren.
            </seg>
            <seg n="a97a13c4">
              Visst är det som ministern säger, att Försäkringskassan liksom
              annan statlig verksamhet får en budget att förhålla sig till.
              Men problemet i det här fallet är inte, såvitt jag kan se, de
              prioriteringar som Försäkringskassan gör utan snarare att budgetramen
              är för liten. Alla partier utom Sverigedemokraterna har varit
              för den här budgetramen.
            </seg>
            <seg n="0dfc70bd">
              Min fråga är då: Hur har man tänkt sig att den personliga servicen
              ska fungera när Försäkringskassan inte har råd att behålla några
              servicekontor? Hur ska de som på grund av till exempel ålder eller
              sjukdom inte klarar av att sköta sina egna ärenden hemifrån med
              hjälp av dator och telefon kunna klara detta utan servicekontor?
            </seg>
          </u>
          <note type="speaker" n="8504a247">
            Anf. 47 Statsrådet ULF KRISTERSSON (M):
          </note>
          <u who="unknown" xml:id="i-2c34325de49da744-6" n="be1bdb37">
            <seg n="4f761e19">
              Fru talman! Frågan du reser, Erik Almqvist, är naturligtvis viktig.
              Den första frågan är förstås: Vilken budget är riktig? Där har
              vi alltid en prövning inför varje budget för alla myndigheter
              och för alla områden i den här riksdagen. Där kan man tycka olika
              det är fritt fram. Men jag noterar också att de allra flesta partier
              har en gemensam budgetram när det gäller Försäkringskassans eget
              arbete.
            </seg>
            <seg n="d3a1df23">
              Har man sagt det är det viktigt att också hålla rätt sak i rätt
              ögonblick. Försäkringskassan beskriver mycket fylligt hur det
              går till när det gäller den personliga handläggningen av verkliga
              ärenden och möjligheten till personliga möten i fråga om ärenden.
              De beskriver också en långsiktig utveckling med färre servicekontor
              som hanterar andra saker.
            </seg>
            <seg n="8a939192">
              Man kan naturligtvis mycket väl tycka olika om detta. Men min
              poäng har varit att Försäkringskassan är en myndighet som själv
              ansvarar för sitt möte med försäkrade inom ramen för de riktlinjer
              som riksdag och regering lägger fast. Vi har hittills inte valt
              att spika fast exakt i vilken form kontorsnät ska finnas och i
              vilken form möten ska äga rum runt om i Sverige. Jag tror inte
              att det vore en lyckad utveckling om regeringen skulle göra det.
            </seg>
          </u>
          <note type="speaker" n="19a17e84">
            Anf. 48 ERIK ALMQVIST (SD):
          </note>
          <u who="unknown" xml:id="i-2c34325de49da744-7" n="be1bdb37">
            <seg n="3f5a3c63">
              Fru talman! Försäkringskassans viktigaste verksamhet är så klart
              handläggningen av ärendena. När man nu blir tvungen att prioritera
              och skära ned med den nya budgeten är det klart att man får skära
              ned på servicen för att handläggningen inte ska bli lidande.
            </seg>
            <seg n="2ebd331a">
              Man kan tycka vad man vill om Försäkringskassans prioriteringar,
              men uppenbarligen är det där man måste skära. Och uppenbarligen
              är det ett problem som även regeringen har sett tidigare år, i
              och med att man förut har gett tilläggsanslag år efter år.
            </seg>
            <seg n="9a02037e">
              Nu har vi en situation där alla servicekontor läggs ned, tvärtemot
              den plan som fanns. Försäkringskassan har själv gjort bedömningen
              att servicekontoren fungerade bra. Det var den absolut bästa verksamheten,
              sett till kundnöjdhet. Man hade planerat att utveckla den här
              verksamheten ytterligare, även i år. Men den blir alltså lidande
              och får helt läggas ned i stället.
            </seg>
            <seg n="83278911">
              Frågan kvarstår. Regeringen är i slutändan ansvarig för den verksamhet
              som Försäkringskassan bedriver. Hur ska man kunna upprätthålla
              de personliga mötena med de försäkringstagare som inte klarar
              av att sköta sina ärenden hemifrån?
            </seg>
          </u>
          <note type="speaker" n="d56e27f5">
            Anf. 49 Statsrådet ULF KRISTERSSON (M):
          </note>
          <u who="unknown" xml:id="i-2c34325de49da744-8" n="be1bdb37">
            <seg n="1af80380">
              Fru talman! Först och främst säger Försäkringskassan i sin handlingsplan
              att möten med försäkrade även i fortsättningen kommer att vara
              möjliga. Framför allt handlar det förstås om möten med människor
              som befinner sig i operativa ärenden. Men det handlar även om
              andra möten. Däremot menar man att den långsiktiga teknikutvecklingen
              går åt det här hållet.
            </seg>
            <seg n="c9283d2c">
              Jag har varit noga med att inte ta ställning till hur Försäkringskassan
              genomför detta i sak. Det betyder inte att de övergripande riktlinjerna
              inte är viktiga. Vi kommer säkert att återkomma till dem. Det
              handlar exakt om hur samtliga svenska myndigheter förväntas samarbeta
              och organisera sin verksamhet så att de tillvaratar gemensamma
              resurser och optimerar sitt möte med enskilda medborgare.
            </seg>
            <seg n="680facfa">
              Har man sagt det ska man säga att det är två stora reformer som
              har legat bakom de tilläggsanslag som de har fått. Det har inte
              varit för att garantera servicekontor, utan det har handlat om
              att genomföra en sammanslagning av 21 separata kassor och om att
              genomföra den stora sjukförsäkringsreformen. Därefter har nog
              både riksdag och regering tyckt att Försäkringskassan ska anpassa
              sig till de av riksdagen angivna ramarna, och det gäller också
              fortsättningsvis.
            </seg>
            <seg n="0b8dd597">
              Skattefrihet för ideella organisationer
            </seg>
            <seg n="8bf6e3cd">
              Anf. 50 GUNNAR ANDRÉN (FP):
            </seg>
            <seg n="418df94d">
              Fru talman! Jag har en fråga till chefen för Finansdepartementet.
            </seg>
            <seg n="0c2b9118">
              Mitt under den tv-sända utfrågning som skatteutskottet hade om
              mervärdesskatten tidigare i dag kom det ett meddelande från Bryssel
              om att EU-kommissionen hade avslagit regeringens ansökan om skattefrihet
              för ideella organisationer, upp till 1 miljon.
            </seg>
            <seg n="222e8a6e">
              Min fråga till statsrådet är: Hur ska vi se till att kaffebröd,
              korv och vad det nu kan vara för någonting till Katrineholms sportklubbs
              bandysektion inte momsbeläggs i framtiden? Detta är något som
              alla partier i den här kammaren omfattar.
            </seg>
          </u>
          <note type="speaker" n="26840309">
            Anf. 51 Finansminister ANDERS BORG (M):
          </note>
          <u who="unknown" xml:id="i-b591cd8419a3fc72-0" n="be1bdb37">
            <seg n="0a61f8ff">
              Fru talman! Det var naturligtvis med förvåning, besvikelse och
              ett inte obetydligt mått av ilska som jag tog del av kommissionens
              beslut. Det är en unik tillgång för det svenska samhället att
              vi har en levande folkrörelse, ett levande föreningsliv och en
              levande ideell sektor.
            </seg>
            <seg n="ef0b4b6d">
              Alla de som har sina barn i olika idrotts- och kulturverksamheter
              vet att ett samhälle inte mår bra av att bara vara en stat och
              marknad. Det måste vara något mer. Det måste vara människor som
              möts i frivilliga former.
            </seg>
            <seg n="b7347b33">
              Jag kan inte se att neutralitetsargumentet är relevant i huvudfrågan.
              Det faktum att man har en gudstjänst på söndagen konkurrerar inte
              med något kommersiellt bolag. Man går till bandyarenan för att
              se en match och äta en korv men det kommer inte att vara någon
              på arenan och äta någon korv om det inte är någon match.
            </seg>
            <seg n="740d9ded">
              Det är för mig alldeles självklart att vi ska föra den här frågan
              så långt det går och försvara den svenska lagstiftningen. Jag
              utgår ifrån att vi har ett mycket brett stöd för detta i hela
              Sveriges riksdag.
            </seg>
          </u>
          <note n="5af8f200">
            Anf. 52 GUNNAR ANDRÉN (FP):
          </note>
          <u who="unknown" xml:id="i-79b93196fc2d5ac6-0" n="be1bdb37">
            <seg n="651e0cef">
              Fru talman! Jag är helt övertygad om att statsrådet har hela
              riksdagen bakom sig där, men frågan är hur vi går vidare med detta.
              Jag utgår ifrån att både Röda Kors-kretsen i Haparanda och vad
              det nu kan vara för någonting verkligen ser fram emot att regeringen
              står på sig så att man slipper ifrån dels denna onödiga börda,
              dels onödiga utgifter när det inte handlar om rent kommersiell
              verksamhet.
            </seg>
            <seg n="614a01ef">
              Det är väldigt viktigt, för den stora ideella sektorn i Sverige
              spelar en mycket stor roll för människors välbefinnande.
            </seg>
          </u>
          <note type="speaker" n="89364b2c">
            Anf. 53 Finansminister ANDERS BORG (M):
          </note>
          <u who="unknown" xml:id="i-2c34325de49da744-9" n="be1bdb37">
            <seg n="43e48eaf">
              Fru talman! Låt mig understryka några viktiga försvarslinjer
              här. Den första är att vi naturligtvis ska driva den juridiska
              processen så långt det går, och vi måste övertyga kommissionen
              om att det inte finns någon brådska i detta. Det finns inget allvarligt
              samhällsproblem som behöver korrigeras. Det ska vi naturligtvis
              driva i alla rättsliga instanser som det går.
            </seg>
            <seg n="002ed6f2">
              Det andra är att vi gemensamt och vi har haft möte i dag med
              de stora, breda folkrörelseorganisationerna måste övertyga kommissionen
              om vilken vikt den här typen av organisationer spelar i Sverige.
              Ett brett opinionsarbete visavi kommissionen är centralt. Det
              tror jag att alla partier också kan hjälpa till med. Inte minst
              måste våra Europaparlamentariker ta initiativ för att förklara
              för kommissionen hur det här hänger ihop. Menar kommissionen att
              det finns ett problem med regelverket är det regelverket som ska
              ändras, och det kan kommissionen ta initiativ till.
            </seg>
            <seg n="d610041a">
              Vi ska naturligtvis samarbeta med Danmark, Finland, Österrike
              och Holland som också befinner sig i en sådan här process. Det
              kan inte vara rimligt att länder som har ett rikt föreningsliv
              ska tvingas införa momsregler som ger orimliga konsekvenser i
              termer av kostnader och byråkrati.
            </seg>
            <seg n="405bb080">
              De utförsäkrades situation
            </seg>
          </u>
          <note type="speaker" n="d3d92b06">
            Anf. 54 ANNIKA ECLUND (KD):
          </note>
          <u who="annika_eclund_8435c4" xml:id="i-182d4e301efaa49a-0" n="77d9e850" next="i-270e38e6cbd2e89d-0">
            <seg n="62eef3a8">
              Fru talman! Jag har en fråga som riktar sig till statsrådet Ulf
              Kristersson.
            </seg>
            <seg n="bfb5ae95">
              Sveriges Kristna Råd har skickat ett öppet brev till regeringen
              om de utförsäkrades situation. I brevet betonas att den sjukförsäkringsreform
              som har genomförts har lovvärda syften att ingen ska bli kvar
              i sjukskrivning eller arbetslöshet en dag längre än vad som är
              nödvändigt och att den som i någon mån kan arbeta inte ska ställas
              utanför arbetsmarknaden eller förtidspensioneras.
            </seg>
            <seg n="3c4cc351">
              Trots reformens goda syften pekar nu diakoner och andra socialt
              engagerade människor runt om i landet på att människor nu söker
              sig till landets kyrkor för att få hjälp till det mest nödvändiga
              för att klara livhanken. Det är människor som har hamnat mellan
              stolarna i det nya sjukförsäkringssystemet.
            </seg>
          </u>
          <note n="916840ce">
            Själv fick jag förmånen att träffa biskop Erik Aurelius och stiftets
            diakoner i måndags i Skara. Nästan 6 000 namnunderskrifter lämnades
            över till oss riksdagsledamöter.
          </note>
          <u who="annika_eclund_8435c4" xml:id="i-270e38e6cbd2e89d-0" n="77d9e850" prev="i-182d4e301efaa49a-0">
            <seg n="86aa8453">
              Min fråga till Ulf Kristersson är: Hur tänker man komma till
              rätta med de människor som har hamnat mellan stolarna? Vad ska
              vi ge för besked till biskopen i Skara?
            </seg>
          </u>
          <note type="speaker" n="34022fe4">
            Anf. 55 Statsrådet ULF KRISTERSSON (M):
          </note>
          <u who="unknown" xml:id="i-2c34325de49da744-10" n="be1bdb37">
            <seg n="d57d78c7">
              Fru talman! Jag satt personligen med ärkebiskopen och presidiet
              i Sveriges Kristna Råd häromdagen och har ett rundabordssamtal
              inbokat i nästa vecka här i riksdagen med i huvudsak samma personer.
            </seg>
            <seg n="e018e4a5">
              Jag säger till dig som jag sade till dem: Jag är fylld av respekt
              för kyrkans engagemang i den här frågan utan några men och reservationer.
              Jag har sett det tidigare i arbeten av social karaktär att det
              finns ett otroligt stort behov av ideella krafter som också påminner
              om vårt medmänskliga ansvar.
            </seg>
            <seg n="17217235">
              Jag tycker att det är bra att kyrkan inser att vi har gjort nödvändiga
              saker. De pekar också på brister som de tycker att vi bör rätta
              till. Somliga brister har vi själva sett; andra brister delar
              jag inte uppfattningen om.
            </seg>
            <seg n="be7afa7c">
              För mig är det viktigt att vi inser att vi har olika roller.
              Vi har möjligen gemensamma uppfattningar i många stycken, men
              vi har olika roller. Den offentliga, lagbundna sociala omsorgen
              har till betydande del restriktioner i termer av lagstiftning
              och regler, medan den ideella sektorn inklusive kyrkan kan ha
              mycket större frihetsgrader.
            </seg>
            <seg n="a46a22cc">
              Det är viktigt att se dessa skillnader när man angriper det.
              Det förhindrar inte att vi nu kommer att återkomma under våren
              med justeringar i sjukförsäkringsreformen.
            </seg>
          </u>
          <note type="speaker" n="7a328200">
            Anf. 56 ANNIKA ECLUND (KD):
          </note>
          <u who="annika_eclund_8435c4" xml:id="i-c1e66528f12497b2-0" n="77d9e850">
            <seg n="3d150e77">
              Fru talman! Tack för svaret från statsrådet! Jag skulle ändå
              vilja att statsrådet utvecklar ytterligare hur man tänker gå vidare
              med frågan. Hur hanterar man brevet från Sveriges Kristna Råd?
              Det vill man ha besked om i Skara.
            </seg>
            <seg n="2f31dd1c">
              Mitt eget parti Kristdemokraterna har, som statsrådet väl vet,
              i veckan också kommit med en egen rapport där vi kommit fram till
              fem olika saker där man behöver åtgärda sjukförsäkringen. Våra
              slutsatser är väl i paritet med det som Sveriges Kristna Råd har
              kommit fram till.
            </seg>
            <seg n="7c172a80">
              Hur kommer statsrådet att hantera de här uppgifterna? När kommer
              dessa människor att få besked, särskilt de som är i en akut situation?
            </seg>
          </u>
          <note type="speaker" n="d74a9add">
            Anf. 57 Statsrådet ULF KRISTERSSON (M):
          </note>
          <u who="unknown" xml:id="i-2c34325de49da744-11" n="be1bdb37">
            <seg n="bca2b867">
              Fru talman! Jag skrev för flera dagar sedan ett minst lika fylligt
              svar på brevet från Sveriges Kristna Råd. Det brevet är för långt
              för att läsas upp här i talarstolen, men det finns naturligtvis
              diariefört på Socialdepartementet. Jag försöker besvara de frågor
              de ställer och resonera kring de olika uppdrag som vi har.
            </seg>
            <seg n="ce188690">
              När det gäller själva översynen som vi deklarerade redan under
              hösten kommer vi att återkomma denna vår med regeringens samlade
              analys och med våra förslag till vissa justeringar.
            </seg>
            <seg n="1f1abf74">
              Ungdomar med aktivitetsersättning
            </seg>
          </u>
          <note type="speaker" n="298bfda5">
            Anf. 58 ABIR AL-SAHLANI (C):
          </note>
          <u who="abir_al-sahlani_7fd5f7" xml:id="i-deefcb8faeb4599d-0" n="ee121df5">
            <seg n="87ec4679">
              Fru talman! Min fråga går till arbetsmarknadsminister Hillevi
              Engström.
            </seg>
            <seg n="42c36deb">
              Alliansen gick 2006 till val på arbetslinjen. Vi skulle framföra
              arbetslinjen i all vår politik. Alla skulle vara med och bidra
              efter egen förmåga.
            </seg>
            <seg n="e42bec82">
              Jag och Centerpartiet blir bekymrade över det ökade antalet ungdomar
              som finns i aktivitetsersättningen. Min fråga till statsrådet
              är: Hur tänker regeringen och Arbetsmarknadsdepartementet hjälpa
              till för att öppna upp även för ungdomar med aktivitetsersättning?
              Finns det någonting som kan göras så att dessa ungdomar kan få
              en plats på arbetsmarknaden efter egen förmåga?
            </seg>
          </u>
          <note type="speaker" n="fcf42c3e">
            Anf. 59 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_c4534d" xml:id="i-557b4e8e9fcfe7b1-2" n="599e1c82">
            <seg n="c600deee">
              Fru talman! Ungdomar med funktionsnedsättning är statsrådet Kristerssons
              ansvarsområde, men jag tror att vi kan göra mycket tillsammans.
            </seg>
            <seg n="6dc9de84">
              Det jag tror är allra viktigast är att alla ungdomar får en chans
              i skolan väldigt tidigt. Nu satsar regeringen 6 miljarder kronor
              under de närmaste åren på att ge alla barn och unga, med eller
              utan funktionshinder, bättre förutsättningar att möta en framtid.
            </seg>
            <seg n="6694ebc7">
              Vi genomför också senare under mandatperioden något som vi kallar
              för lärlingsprovanställningar som ska vara en brygga från skolan
              in i arbetslivet med ett rejält utbildningsinnehåll. Vi genomför
              också andra satsningar för ungdomar.
            </seg>
            <seg n="04937449">
              Det är viktigt att alla ungdomar och framför allt de med funktionsnedsättningar
              får adekvat hjälp så att de kommer in på arbetsmarknaden. Där
              kan vi hjälpas åt mycket mer över gränserna mellan de olika områdena.
            </seg>
          </u>
          <note type="speaker" n="9310a2c4">
            Anf. 60 ABIR AL-SAHLANI (C):
          </note>
          <u who="abir_al-sahlani_7fd5f7" xml:id="i-deefcb8faeb4599d-1" n="ee121df5">
            <seg n="28dc88cf">
              Fru talman! Tack så hemskt mycket för svaret! Jag vet att den
              här frågan är viktig för ministern, och jag vet att du avsatt
              en hel del tid till att tänka och klura på dessa frågor.
            </seg>
            <seg n="6c739e34">
              Jag skulle ändå vilja fråga ministern om fler nischade arbetsförmedlingar.
              Vad tror du om en sådan idé? Vad tycker du om ett sådant förslag
              där Arbetsförmedlingen riktar sig till speciella grupper i samhället?
              De behöver kanske inte alltid vara i statlig regi.
            </seg>
            <seg n="96a68ced">
              Vad tycker ministern om fler nischade arbetsförmedlingar som
              ett förslag?
            </seg>
          </u>
          <note type="speaker" n="7167808a">
            Anf. 61 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_c4534d" xml:id="i-557b4e8e9fcfe7b1-3" n="599e1c82">
            <seg n="97fe9d35">
              Fru talman! För regeringen är det jätteviktigt att alla som är
              arbetslösa verkligen får chansen att komma tillbaka till jobb.
              Jag tror att det behövs väldigt många olika aktörer. Arbetsförmedlingen
              gör redan i dag ett mycket bra arbete, men det behövs också hjälp
              av andra aktörer.
            </seg>
            <seg n="ec82f9c6">
              Riksdagen antog en lagstiftning om detta förra våren, lagen om
              valfrihetssystem. Tanken är nu att Arbetsförmedlingen ska jobba
              mer med den så att människor ska kunna välja lite mer vem som
              kan hjälpa just dem med deras behov så att de kommer i jobb.
            </seg>
            <seg n="a9b00f9d">
              Vi behöver alltså mer av mångfald, inte mindre. Det är mitt besked.
            </seg>
            <seg n="ca9849ce">
              Sverige och demokratiprocessen i arabvärlden
            </seg>
          </u>
          <note type="speaker" n="39a98c7f">
            Anf. 62 HANS ROTHENBERG (M):
          </note>
          <u who="hans_rothenberg_353d06" xml:id="i-80238ec44ec2fbb9-0" n="2c310b40">
            <seg n="20fafe6a">
              Fru talman! Min fråga riktar sig till handelsminister Ewa Björling.
            </seg>
            <seg n="cfd30d3a">
              De rörelser som nu sker i arabvärlden är historiska. Människor
              som under långa tider har levt under förtryck sliter sig loss
              med än så länge blandade resultat.
            </seg>
            <seg n="b527060c">
              För Sveriges del är engagemanget i Libyen just nu särskilt aktuellt,
              men när envåldsregimen har lämnat scenen tar förhoppningsvis en
              ny fas vid och en bättre ordning kan byggas upp. Då tenderar ofta
              omvärldens blickar att vändas åt ett annat håll, vilket den avtagande
              rapporteringen från Tunisien och Egypten bekräftar.
            </seg>
            <seg n="ab643bca">
              Därför undrar jag vilken roll handelsministern ser att Sverige
              kan spela för att i dessa länder stärka demokratiprocessen och
              övergången till modern marknadsekonomi.
            </seg>
          </u>
          <note type="speaker" n="58c1d843">
            Anf. 63 Statsrådet EWA BJÖRLING (M):
          </note>
          <u who="unknown" xml:id="i-2c34325de49da744-12" n="be1bdb37">
            <seg n="ac58a0df">
              Fru talman! Tack för en väldigt viktig fråga, Hans Rothenberg!
              Sverige exporterar till väldigt många länder i världen i dag.
              Inte minst viktigt är det att ha handel med svåra länder.
            </seg>
            <seg n="e3eb306d">
              Sedan vill jag vara den första att säga att vi naturligtvis inte
              ska handla med allt och alla överallt. Vi ska alltid följa FN:s
              sanktioner, EU:s sanktioner och vapenembargon. För produkter som
              bara får föras ut under specifik lagstiftning följer vi det regelverket
              också.
            </seg>
            <seg n="bdfac1d4">
              Det är ändå viktigt att finnas på svåra marknader, därför att
              vi kan öka dialogen. Vi skapar kontakter. Vi överför svenska värderingar
              med våra företag. Då blir det bättre ställt med mänskliga rättigheter.
              Vi jobbar mot korruption och tar miljöhänsyn. Arbetstagarens rättigheter
              på arbetsplatsen blir synliga. Över huvud taget ser man att det
              finns en friare värld som är möjlig.
            </seg>
          </u>
          <note type="speaker" n="b356e4ae">
            Anf. 64 HANS ROTHENBERG (M):
          </note>
          <u who="hans_rothenberg_353d06" xml:id="i-80238ec44ec2fbb9-1" n="2c310b40">
            <seg n="30e40fdf">
              Fru talman! Jag tackar så mycket för svaret och instämmer i vikten
              av att med ett civiliserat uppträdande också kunna sprida värderingar.
            </seg>
            <seg n="1281c9ef">
              Samtidigt höjs just nu vissa röster för att Sverige ska sätta
              tryck på de länder som ännu inte har kommit så långt i sin frigörelseprocess.
              Handelsbojkotter och minskade kontakter med makthavarna i de länderna
              skulle då vara redskapen för att påskynda en sådan utveckling.
              Det vore i så fall ett trendbrott mot den hållning som Sverige
              har haft alltsedan Francoregimen föll i mitten av 70-talet.
            </seg>
            <seg n="97eb3c26">
              Ser handelsministern att det finns något som helst fog för handelsbojkotter
              och att de skulle hjälpa dessa länder att snabbare nå fram till
              demokrati och marknadsekonomi?
            </seg>
          </u>
          <note type="speaker" n="9ec578d8">
            Anf. 65 Statsrådet EWA BJÖRLING (M):
          </note>
          <u who="unknown" xml:id="i-2c34325de49da744-13" n="be1bdb37">
            <seg n="e1f35012">
              Fru talman! Jag vill börja med att säga att de sanktioner som
              EU har infört mot Libyen, de beslut som vi har tagit och det beslut
              som riksdagen förhoppningsvis avser att ta i morgon med väldigt
              stor majoritet står jag naturligtvis tydligt bakom. Det kan finnas
              svåra situationer där det är aktuellt med sanktioner och bojkott.
              Libyen är ett sådant fall just nu.
            </seg>
            <seg n="1fdcc109">
              Vi ska också vara väldigt tydliga med att i den här regionen
              fråga oss generellt: Vad är det som händer? Människor har faktiskt
              börjat ställa krav på reformer. De vill ha ökad frihet. De har
              möjlighet att demonstrera och samlas. Och de har möjlighet därför
              att svenska och västerländska företag har funnits i den här regionen.
              Ericsson är ett tydligt exempel, ABB ett annat, på en närvaro
              som möjliggjort att det nu finns teknik och verktyg för att människor
              faktiskt kan komma samman och göra sin röst hörd. Det hade aldrig
              varit möjligt utan handel med våra länder.
            </seg>
            <seg n="bfe8c234">
              Snarare ska man ställa sig frågan: Vad är motsatsen? Är det bojkott,
              isolering och att vända dessa människor på marken ryggen när det
              är ett sådant stort förtryck? Jag tror inte det.
            </seg>
            <seg n="1dcc45a7">
              Dieselskatten
            </seg>
          </u>
          <note type="speaker" n="cbf702c1">
            Anf. 66 HELENA LEANDER (MP):
          </note>
          <u who="helena_leander_75e865" xml:id="i-2a3d507fce8cb424-0" n="009eda9d">
            <seg n="7df84607">
              Fru talman! På senaste tiden har vi fått lite olika besked från
              de borgerliga partierna om hur de vill ha det med dieselskatten
              framöver.
            </seg>
            <seg n="ae14f969">
              Först slog regeringen fast att det var viktigt att behålla den
              skatteskillnad vi i dag har mellan de olika miljöklasserna, eftersom
              den smutsiga dieseln innebär mycket större hälsorisker för dem
              som utsätts för avgaserna. Sedan kom skatteutskottets borgerliga
              ledamöter fram till att man inte ville behålla den skatteskillnaden.
              Efter det kom de borgerliga ledamöterna i miljö- och jordbruksutskottet
              på att det skulle man nog visst göra.
            </seg>
            <seg n="82542cfa">
              Det här kan ju verka lite förvirrande för en vanlig enkel oppositionspolitiker.
              Jag skulle därför vilja fråga finansministern om regeringens ställningstagande
              är lika förvirrat eller om man står kvar vid det tidigare ställningstagandet
              att man inte vill öppna upp för mer smutsig diesel.
            </seg>
          </u>
          <note type="speaker" n="d557a95c">
            Anf. 67 Finansminister ANDERS BORG (M):
          </note>
          <u who="unknown" xml:id="i-2c34325de49da744-14" n="be1bdb37">
            <seg n="231eac9f">
              Fru talman! Tyvärr beror nog förvirringen i frågan på att det
              finns en grundläggande svårighet. Vår utgångspunkt måste vara
              att vi beskattar bränslet utifrån koldioxideffekter. Vad har det
              för effekter optimalt och vad har det för effekter i termer av
              uppvärmning?
            </seg>
            <seg n="16195b47">
              Då spelar det naturligtvis roll hur dieseln är tillverkad. Är
              det så att vi till exempel har en teknik som använder naturgas
              för att framställa syntetisk diesel och den har samma effekt på
              klimatet som annan diesel bör den beskattas som annan diesel.
            </seg>
            <seg n="cac32d4d">
              Vår enda möjlighet att kringgå det regelverk vi har i EU skulle
              vara att begära att detta betraktas som ett pilotprojekt. En teknik
              som har varit känd sedan 1920-talet är komplicerad att argumentera
              hem som pilotprojekt. Av den anledningen följer vi regelverket.
              Vi följer detta noggrant. Den situation vi har är att naturgasbaserad
              diesel har ungefär samma klimateffekter som annan diesel.
            </seg>
          </u>
          <note type="speaker" n="34e08ad2">
            Anf. 68 HELENA LEANDER (MP):
          </note>
          <u who="helena_leander_75e865" xml:id="i-2a3d507fce8cb424-1" n="009eda9d">
            <seg n="2c042a9b">
              Fru talman! Min förvirring blir ännu större, för nu börjar finansministern
              prata om syntetiska drivmedel från naturgas, som också är en väldigt
              intressant diskussion, men jag pratade om de olika miljöklasser
              vi i dag har för så kallad miljöklass 1-diesel och så kallad Europadiesel.
              Här handlar det inte framför allt om klimateffekter utan det handlar
              om hälsoeffekter. Det är också någonting man behöver ta hänsyn
              till, att människor som till exempel har astma eller riskerar
              att utveckla astma, gamla, sjuka och unga i större utsträckning
              blir sjuka om man öppnar upp för Europadiesel. Det är det som
              skatteutskottets borgerliga ledamöter har tagit ställning för.
            </seg>
            <seg n="e9b851fa">
              Jag blir bekymrad över den utvecklingen, för den fordonspark
              vi har i dag i Sverige är ännu inte redo för att hantera de ökade
              utsläppen av partiklar. Därför tycker jag att det vore väldigt
              olyckligt om man redan i dag, med hänvisning till att vi någon
              gång i framtiden kommer att ha bättre rening, skulle ta bort den
              skatteskillnad som vi i dag har av hälsoskäl.
            </seg>
            <seg n="1758e051">
              Jag hoppas att finansministern i sitt andra inlägg kan skingra
              min förvirring.
            </seg>
          </u>
          <note type="speaker" n="308e07a7">
            Anf. 69 Finansminister ANDERS BORG (M):
          </note>
          <u who="unknown" xml:id="i-2c34325de49da744-15" n="be1bdb37">
            <seg n="b89a2b46">
              Fru talman! Låt mig då påpeka att även i den diskussion som jag
              om några dagar eller veckor ska ha i riksdagen med anledning av
              en interpellation om den naturgasbaserade syntetiska dieseln finns
              det en hälsodimension. Vi vet att när den används i till exempel
              gruvindustrin har den upplevts som mindre hälsobesvärande för
              dem som arbetar i gruvorna än traditionell diesel. Därav denna
              koppling.
            </seg>
            <seg n="343ed786">
              Den övriga översynen av dieselfrågorna ska vi återkomma till
              i närtid. Vi har en vårproposition i april. Då ska vi återkomma
              med en bredare diskussion kring ett antal av de här miljöfrågorna
              och miljöbränslefrågorna. Jag återkommer i det sammanhanget.
            </seg>
          </u>
          <note n="a7e47781">
            Proposition om studieledighetslagen
          </note>
          <note type="speaker" n="e63387e9">
            Anf. 70 JOHAN ANDERSSON (S):
          </note>
          <u who="johan_andersson_126c48" xml:id="i-512a4770edf056d6-0" n="1087eb35">
            <seg n="6f8b45d8">
              Fru talman! Jag har en fråga till arbetsmarknadsministern. Den
              handlar om en proposition som tidigare har varit aviserad när
              det gäller förändringar i studieledighetslag och annat. Förslaget,
              som sändes på en lagrådsremiss för ett år sedan, har mött väldigt
              mycket kritik från arbetsmarknadens parter, kanske framför allt
              från de fackliga organisationerna. Inriktningen var att man ville
              göra stora förändringar i ledighetslagstiftningen när det gäller
              den enskilde, till förmån för arbetsgivaren som skulle få förbättringar.
              Det här är naturligtvis ett krav på regelförenklingar som Svenskt
              Näringsliv har levererat.
            </seg>
            <seg n="648ad3f2">
              Min fråga till ministern är: Har ministern för avsikt att lägga
              fram den propositionen eller inte? Den var aviserad till den 23
              mars men har hittills inte levererats.
            </seg>
          </u>
          <note type="speaker" n="53285ac4">
            Anf. 71 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_c4534d" xml:id="i-557b4e8e9fcfe7b1-4" n="599e1c82">
            <seg n="5b6e28a9">
              Fru talman! Den propositionen handlar just om att göra regelförenklingar.
              Av det skälet att det var den tidigare arbetsmarknadsministern
              som lämnade in lagrådsremissen har jag också fått tillfälle att
              analysera remissvar och annat. Propositionen har blivit fördröjd
              därför att jag själv tycker att det är otroligt viktigt att detta
              görs på ett bra sätt. Det kommer att komma en proposition men
              jag kan inte säga exakt när.
            </seg>
          </u>
          <note type="speaker" n="ba5d14a0">
            Anf. 72 JOHAN ANDERSSON (S):
          </note>
          <u who="johan_andersson_126c48" xml:id="i-512a4770edf056d6-1" n="1087eb35">
            <seg n="d7e99c97">
              Fru talman! Det är inte så att jag längtar efter propositionen
              på det sättet. Jag hoppas, om en proposition läggs fram, att ministern
              tar till sig en del av den kraftiga kritik som har förevarit,
              framför allt som svar på lagrådsremissen. Det handlar om att det
              just kommer att bli svårare för den enskilde att få ledigt för
              studier och det kommer naturligtvis att påverka också arbetsmarknaden
              i den här delen.
            </seg>
            <seg n="a45cb7c0">
              En annan sak som det här pekar på är att en viktig del på den
              svenska arbetsmarknaden, som både ministern och jag värnar om,
              den så kallade svenska modellen, är att ha välutbildad arbetskraft.
              Då tänker jag framför allt på de fackliga utbildningarna, där
              man i dag när man är anställd på en arbetsplats ges möjlighet
              att vara tjänstledig för fackliga studier. Det har faktiskt kringskurits
              i det förslag som tidigare har redovisats.
            </seg>
            <seg n="511edb32">
              Då undrar jag: Har ministern för avsikt att göra förändringar
              i detta när det gäller den kommande propositionen?
            </seg>
          </u>
          <note type="speaker" n="fd58adde">
            Anf. 73 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_c4534d" xml:id="i-557b4e8e9fcfe7b1-5" n="599e1c82">
            <seg n="18af2811">
              Fru talman! Det är viktigt att ledighetsreglerna är balanserade
              så att de kan avväga både arbetsgivarens och arbetstagarens krav.
              Det är också så att remissinstanserna i huvudsak var positiva
              till flera av de här förändringarna. Men på just de punkter där
              det rådde olika uppfattningar har jag tittat lite närmare av det
              skälet.
            </seg>
            <seg n="48455330">
              Jag har också tagit i beaktande frågan kring den fackliga utbildningen.
              Det är viktigt, tycker jag också, att ha en bra grund att stå
              på. Det är ju grunden i den svenska modellen att både arbetstagare
              och arbetsgivare har goda kunskaper för att kunna hävda sina respektive
              rättigheter.
            </seg>
            <seg n="9a3db1c7">
              Skuldsanering
            </seg>
          </u>
          <note type="speaker" n="5f2f76b6">
            Anf. 74 HANNAH BERGSTEDT (S):
          </note>
          <u who="hannah_bergstedt_528eb8" xml:id="i-9a14c4b171d0e241-0" n="4c29049b">
            <seg n="07c232ad">
              Fru talman! Överskuldsatt många tänker säkert på tv-programmet
              Lyxfällan om överkonsumtion av lyxprylar och slarv med ekonomin.
              Faktum är dock att en stor majoritet av överskuldsatta råkat ut
              för livet, människor som blivit arbetslösa, sjuka, separerat eller
              haft dödsfall i familjen, sådant som kan hända oss alla.
            </seg>
            <seg n="67444e83">
              Nästa vecka fattar vi beslut om lagen om bättre möjlighet till
              skuldsanering. Men med regeringens förslag blir det inte så mycket
              bättre dels eftersom regeringen plockat upp väldigt få förslag,
              dels för att det i höstas kom en vägledande dom från Högsta domstolen
              som gör att ännu färre kommer i fråga för skuldsanering och möjligheter
              att komma ut ur det utanförskap som överskuldsättningen innebär.
            </seg>
            <seg n="620e3e01">
              Varför anser Anders Borg och regeringen att det räcker med detta
              tunna lagförslag, som enligt HD-domen innebär att förslaget i
              princip blir verkningslöst och att färre får möjlighet till skuldsanering?
            </seg>
          </u>
          <note type="speaker" n="877e92a3">
            Anf. 75 Finansminister ANDERS BORG (M):
          </note>
          <u who="unknown" xml:id="i-2c34325de49da744-16" n="be1bdb37">
            <seg n="134c5f06">
              Fru talman! Regeringen har haft en utredning i frågan om skuldavskrivning.
              Den har haft flera olika delar. En del är att vi har sett skäl
              att se över hur svensk konkurslagstiftning förhåller sig till
              företagares skuld. Vi vet att återvändande företagare är en central
              sysselsättningsskapande kraft, och där har vi gjort förändringar.
              En del är att man av mer socialpolitiska motiv ville vidga möjligheterna
              till skuldavskrivning. Där har vi sagt att frågan behöver beredas
              vidare därför att det under en akut kris har varit centralt att
              göra det som är absolut nödvändigt ur jobbhänseende.
            </seg>
            <seg n="53018dee">
              Svårigheten med avvägning kring skuldavskrivning ligger i att
              det påverkar vilken tillgång människor har till normal låneverksamhet.
              Ger man breda möjligheter till skuldavskrivning utestänger man
              många människor från att ta normala krediter på banker. Risken
              med detta är helt enkelt att många människor som kanske har en
              betalningsanmärkning eller en svag ekonomisk situation i praktiken
              utestängs från det normala kreditsystemet och endast har möjligheter
              att ta mer besvärliga krediter.
            </seg>
            <seg n="043fa0b7">
              Jag kan ha stor respekt för utgångspunkten, men det behövs fortsatta
              avvägningar i den här frågan.
            </seg>
          </u>
          <note type="speaker" n="b0116401">
            Anf. 76 HANNAH BERGSTEDT (S):
          </note>
          <u who="hannah_bergstedt_528eb8" xml:id="i-9a14c4b171d0e241-1" n="4c29049b">
            <seg n="5fab89bd">
              Fru talman! Låt mig börja med att säga att den som är överskuldsatt
              inte kommer i fråga för lån över huvud taget i alla fall.
            </seg>
            <seg n="75eec7f0">
              För oss socialdemokrater handlar det om att hjälpa människor
              att kunna ta ansvar och komma tillbaka till ett värdigt liv. Enligt
              riksdagsledamoten och utredaren Jan Ertsborn finns det bland de
              övriga allianspartierna i riksdagen ett brett stöd för en förändring
              av den här lagstiftningen, men Anders Borg och Moderaterna bromsar.
              Vad hände med att minska utanförskapet, Anders Borg? I vårt förslag
              lyfte vi särskilt fram barns och ungas situation. Det är nämligen
              så att fattigdom går i arv.
            </seg>
            <seg n="2a52f902">
              Med det förslag som vi har lagt fram skulle fler få möjlighet
              att komma tillbaka till ett liv där det lönar sig att arbeta,
              ja, rent av lönar sig att leva. Ohälsan är stor bland dem som
              är överskuldsatta. Många mår så dåligt att de tar sitt eget liv.
              Varför motsätter sig moderater och regeringen detta förslag? Hur
              kan det komma sig att Anders Borg anser att hans egen utredare
              har så fel?
            </seg>
          </u>
          <note type="speaker" n="d93dca2a">
            Anf. 77 Finansminister ANDERS BORG (M):
          </note>
          <u who="unknown" xml:id="i-2c34325de49da744-17" n="be1bdb37">
            <seg n="9d3d8802">
              Fru talman! Vår utgångspunkt är att vi ska ha ett bra välfärdssamhälle
              för alla, med goda möjligheter till ett värdigt liv för alla människor.
              Det bygger på enskilt ansvarstagande med även ett ansvarstagande
              från samhällets sida.
            </seg>
            <seg n="6f517798">
              Vår utgångspunkt är att den viktigaste försvarslinjen mot social
              utsatthet är arbete. Då måste alla åtgärder som bidrar till att
              människor är i arbete stå överst på agendan. Sedan måste vi också
              bekämpa social utsatthet. Vi har i varje budgetproposition återkommit
              med förslag. Nu senast rörde det sig om den särskilda barndelen
              i bostadsbidraget, i budgetpropositionen dessförinnan om flerbarnstillägget,
              i budgetpropositionen dessförinnan om bostadstillägget för förtidspensionärer
              och i budgetpropositionen dessförinnan om bostadstillägget för
              vanliga pensionärer.
            </seg>
            <seg n="cb1cef22">
              Det finns säkert skäl att överväga vilka åtgärder som bäst underlättar
              för människor i social utsatthet. Vår bedömning har varit att
              det krävs ytterligare överväganden innan man kan gå fram med förändringar
              av skuldsaneringslagen just därför att vi annars begränsar för
              människor med ekonomisk utsatthet tillgång till normal bankverksamhet.
              Det är en självklarhet att den avvägningen kan göras på olika
              sätt, men det är också självklart att det är en komplicerad avvägning.
            </seg>
            <seg n="5e4d026b">
              Kapitaltäckningskravet för svenska banker
            </seg>
          </u>
          <note type="speaker" n="3f10c92c">
            Anf. 78 STAFFAN ANGER (M):
          </note>
          <u who="staffan_anger_addfbf" xml:id="i-693240f4971fc50d-0" n="3623fcf3">
            <seg n="b4c5204c">
              Fru talman! Sverige lyckades klara den stora internationella
              finanskrisen väl genom ett lyckat arbete av regeringen, då främst
              finansministern och hans team.
            </seg>
            <seg n="fb0816fb">
              Nu börjar ramverket för de finansiella institutionerna att byggas
              upp inom EU. För bankerna blir Basel 3-reglerna viktiga för att
              förstärka det egna kapitalet och likviditeten. Våra banker har
              repat sig väl, gudskelov, och befinner sig redan nu med en kapitaltäckning
              på 1011 procent som krävs enligt Basel 3. I Schweiz har man nu
              ytterligare ökat kapitaltäckningskravet för bankerna över Basel
              3-nivån för att kunna klara nästa kris som någon gång kommer.
            </seg>
            <seg n="5ed40335">
              Min fråga till finansministern är: Finns det några planer på
              att i Sverige öka kapitaltäckningskraven för bankerna mer än vad
              som anges i Basel 3-överenskommelsen?
            </seg>
          </u>
          <note type="speaker" n="b745d901">
            Anf. 79 Finansminister ANDERS BORG (M):
          </note>
          <u who="unknown" xml:id="i-2c34325de49da744-18" n="be1bdb37">
            <seg n="58077a5e">
              Fru talman! Basel 3-reglerna är minimiregler. Det är en tolkning
              av vad vi bland annat ska betrakta som systemviktiga banker. Vårt
              bekymmer är att vi i praktiken bara har, åtminstone bland storbanker,
              systemviktiga banker. Det finns inte någon av de fyra stora bankerna
              som kan tillåtas gå i konkurs, utan de kommer att landa i den
              offentliga ekonomin. Vi har en osedvanligt stor banksektor. Den
              har en mycket bred exponering utanför vårt land, framför allt
              i den riskfyllda verksamhet som man har haft i Baltikum.
            </seg>
            <seg n="a82bb2ed">
              I den typen av situation med ett stort bankväsen med en riskfylld
              inriktning är det naturligt att länder som har den här problematiken
              det gäller Storbritannien, Holland, Sverige, Schweiz överväger
              vad som behöver göras för att skapa särskild trygghet i banksystemet.
              Det är just därför som den typen av länder, som vi ju tillhör,
              måste överväga att gå utöver det som gäller enligt Basel 3. Det
              finns starka skäl för oss att överväga att gå fram tidigare eftersom
              vi har en situation med mycket stark tillväxt de kommande åren.
            </seg>
          </u>
          <note type="speaker" n="e0268fe3">
            Anf. 80 STAFFAN ANGER (M):
          </note>
          <u who="staffan_anger_addfbf" xml:id="i-693240f4971fc50d-1" n="3623fcf3">
            <seg n="62d1edc7">
              Fru talman! Jag får tacka finansministern för svaret.
            </seg>
            <seg n="81ce4224">
              Det är viktigt att vi gör allt för att det finansiella systemet
              i Sverige ska klara sig när nästa finanskris kommer. Vi vet inte
              när den kommer, bara att den kommer någon gång, då ska vi vara
              beredda.
            </seg>
            <seg n="51346422">
              Det var ett bra svar från finansministern.
            </seg>
          </u>
          <note type="speaker" n="d45bd533">
            Anf. 81 Finansminister ANDERS BORG (M):
          </note>
          <u who="unknown" xml:id="i-2c34325de49da744-19" n="be1bdb37">
            <seg n="618aeab6">
              Fru talman! Jag tackar frågeställaren.
            </seg>
          </u>
          <note n="71221f86">
            Omprövning av kärnkraftsbeslutet
          </note>
          <note type="speaker" n="522ff078">
            Anf. 82 MATILDA ERNKRANS (S):
          </note>
          <u who="matilda_ernkrans_117869" xml:id="i-c3af8122b4feb5b7-0" n="c7cd9a16">
            <seg n="4ee79feb">
              Fru talman! Kärnbränsle, utanbrytning, kärnavfall är en mycket
              farlig verksamhet. Ingen kan väl gå oberörd efter det som händer
              i Japan för tillfället.
            </seg>
            <seg n="2f3f3c63">
              Swedwatch har granskat Vattenfalls gruva, Rössinggruvan, i Namibia
              och kommit fram till att lokalbefolkningar rapporterar om cancer,
              ohälsa, luftvägsproblem och så vidare. Det här är människor som
              tar upp vår kärnkraft.
            </seg>
            <seg n="f423dcf3">
              Kärnavfallet innebär så stora åtaganden att det knappt är greppbart.
              Under 30 års tid har vi forskat på vilket sätt vi ska förvara
              det här kärnavfallet. Än i dag kan inte ens Svensk Kärnbränslehantering
              svara på frågan om kopparkorrosionen utan hänvisar till att KTH-forskare
              inte tror att det är så farligt. Det handlar om förvaring av radioaktivt
              avfall i hundratusen år.
            </seg>
            <seg n="8b614b43">
              Min fråga till miljöminister Carlgren är: När är du beredd att
              ompröva ditt ställningstagande för ny kärnkraft i Sverige?
            </seg>
          </u>
          <note type="speaker" n="de83082d">
            Anf. 83 Miljöminister ANDREAS CARLGREN (C):
          </note>
          <u who="unknown" xml:id="i-2c34325de49da744-20" n="be1bdb37">
            <seg n="76ee619c">
              Fru talman! Matilda Ernkrans tar sig tid att berätta om kärnkraftens
              problem. Man kan möjligen tycka att det är hög tid för det parti
              som var det främsta att bygga ut kärnkraften i Sverige. Det var
              ju socialdemokratin som började utbyggnaden en gång på 60-talet,
              startade reaktorerna i full skala på 70-talet, försvarade dem
              stenhårt. De sade att det var nödvändigt för industrin.
            </seg>
            <seg n="ac8e1f03">
              Jag tycker att det är argument som är värda att betänka nu när
              Matilda Ernkrans säger att man borde ha tänkt för länge sedan
              på avfallsproblemet. Jo, vi var några som brukade påpeka det på
              den tiden. Nu är det bekvämt att säga: Vad ska miljöministern
              göra i dag åt detta problem? Jo, det hade varit bra att tänka
              efter före.
            </seg>
            <seg n="2d3c1bad">
              Vad vi nu gör är att på riktigt för första gången minska beroendet
              av kärnkraft genom att bygga ut förnybar energi. Men jag erkänner
              att det är bra att hålla fler problem i huvudet samtidigt. Det
              finns ett klimatproblem att lösa också, och då behövs kärnkraften
              under en övergångstid.
            </seg>
          </u>
          <note type="speaker" n="2f859579">
            Anf. 84 MATILDA ERNKRANS (S):
          </note>
          <u who="matilda_ernkrans_117869" xml:id="i-c3af8122b4feb5b7-1" n="c7cd9a16">
            <seg n="a9b66369">
              Fru talman! Jag tycker att miljöministern dagtingar en del med
              sitt eget samvete i den här frågan. Det är miljöministern som
              har sett till att vi kommer att bygga ny kärnkraft i Sverige,
              tio nya reaktorer.
            </seg>
            <seg n="aa83f21e">
              Det var Centerpartiet, Socialdemokraterna och Vänsterpartiet
              som tillsammans stängde Barsebäck 1 och 2. Det var ett klokt beslut,
              och vi klarade av det. Genom energieffektiviseringar och satsningen
              i förnybart klarade vi av att ha en fungerande elförsörjning.
              Jag tycker att det var ett klokt beslut.
            </seg>
            <seg n="38d8bbc7">
              Jag är mycket glad över att vi socialdemokrater fortsätter att
              ta kloka beslut. Vi är urtydliga på att kärnkraften ska fasas
              ut. Jag tycker att det är ett mycket klokt beslut, inte minst
              med tanke på problemen med uranbrytningen och kärnavfallet. Vi
              har lärt någonting, Andreas Carlgren.
            </seg>
            <seg n="8e712b5b">
              Min fråga är: När tänker Andreas Carlgren ompröva sitt nya ställningstagande
              att bygga ut ny kärnkraft i Sverige? När, Andreas Carlgren?
            </seg>
          </u>
          <note type="speaker" n="430cba2b">
            Anf. 85 Miljöminister ANDREAS CARLGREN (C):
          </note>
          <u who="unknown" xml:id="i-2c34325de49da744-21" n="be1bdb37">
            <seg n="aebd9c2f">
              Fru talman! Nu blev det väl lite oklart vad Socialdemokraterna
              hade lärt sig. Det lät inte precis som att Matilda Ernkrans var
              beredd att ställa sig upp och säga: Jag tar ansvar för det vi
              genomförde det var rätt. Det hörde jag inte riktigt sägas, utan
              nu var det plötsligt mitt personliga ansvar med tio reaktorer.
            </seg>
            <seg n="44ee1d00">
              Men det är ändå så, Matilda, att det finns inget beslut om utbyggnad
              av reaktorer. Det är ett beslut om utbytesmöjlighet. Det är numera
              tillåtet att ansöka om att byta ut en gammal reaktor mot en ny.
            </seg>
            <seg n="fa8af313">
              Om de förnybara energikällorna nu har så stark konkurrenskraft
              som jag är övertygad om, och som alliansregeringen dessutom har
              bekräftat och bevisat vad har vi då att vara rädda för? Det är
              ju den förnybara energin som växer snabbast i Sverige i dag. Det
              är vindkraften som växer snabbast. Biokraften växer snabbast.
            </seg>
            <seg n="b17ad22b">
              Vi minskar beroendet av kärnkraft, men vi behöver den under en
              övergångstid därför att vi har fler problem att lösa. Vi ska också
              klara klimatet och konkurrenskraften i industrin.
            </seg>
            <seg n="b6add04e">
              Sjukförsäkringen
            </seg>
          </u>
          <note type="speaker" n="f7742ac4">
            Anf. 86 TOMAS ENEROTH (S):
          </note>
          <u who="tomas_eneroth_940a2f" xml:id="i-b238c0ea607ef64c-0" n="fc4478ac">
            <seg n="5cc3f12a">
              Fru talman! Vi kunde häromdagen läsa i en dagstidning att 108
              läkare kritiserade sjukförsäkringen och tyckte att den var fruktansvärd
              gentemot de människor som drabbas av sjukdom, hur svårt cancersjuka
              tvingas till förnedrande besök på Arbetsförmedlingen eller att
              utförsäkras och ställas utan trygghet.
            </seg>
            <seg n="bc88e7b8">
              Vi vet att diakoner, biskopar och många andra ställer sig bakom
              ett påskupprop för att få till förändringar i sjukförsäkringen.
              Vi i oppositionen har vid ett flertal tillfällen krävt och lagt
              fram förslag om förändringar i sjukförsäkringen, både för att
              förhindra utförsäkringar och för att se till att de som har ett
              jobb kan känna att man har en ekonomisk trygghet om man drabbas
              av sjukdom.
            </seg>
            <seg n="93428b8c">
              Vi har hört hur kristdemokrater och andra enskilda borgerliga
              riksdagsledamöter kritiserar regeringen. Men när vi kommer fram
              till riksdagen har vi märkt att alla borgerliga riksdagsledamöter
              och Sverigedemokraterna ändå förhindrar förändringar i sjukförsäkringen.
            </seg>
            <seg n="49abf505">
              Ulf Kristersson har hittills sagt att det inte behövs några snabba
              åtgärder och att det enbart behövs några marginella förändringar
              i sjukförsäkringen. Är det inte dags att ompröva ställningstagandet
              om sjukförsäkringen och se till att vi får ordentliga förändringar
              för att slippa mänskligt lidande med en sjukförsäkring som inte
              fungerar?
            </seg>
          </u>
          <note type="speaker" n="c195b934">
            Anf. 87 Statsrådet ULF KRISTERSSON (M):
          </note>
          <u who="unknown" xml:id="i-2c34325de49da744-22" n="be1bdb37">
            <seg n="200892db">
              Fru talman! Jag har aldrig sagt att det inte behövs några förändringar,
              än mindre bara några marginella förändringar. Jag har varit noga
              med att påpeka att den reform vi har gjort är viktig. Den var
              nödvändig, och den ligger i sina grunder fast.
            </seg>
            <seg n="b369eb22">
              Vi påpekade i regeringsförklaringen i den här församlingen att
              vi i närtid gör en översyn om den har fått konsekvenser som varken
              vi eller ni, som en gång var med på en kraftfull reform av orimliga
              sjuktal i Sverige, kunde förutse. Den pågår, och vi återkommer
              denna vår. Här råder ingen långsamhet över huvud taget.
            </seg>
            <seg n="2680308c">
              108 läkare påpekar att de är mycket bekymrade. Det är många fler
              läkare, ärligt talat, med all respekt för dessa 108, som tycker
              att det var absolut nödvändigt i en situation som bröt mot en
              väldigt dålig svensk tradition med näst intill eviga sjukskrivningar.
              Den passiviteten har vi brutit.
            </seg>
            <seg n="4b47d076">
              Vi är de första att säga att vi inte har något perfekt system.
              Vi kommer alltid att ha intressekollisioner. Det kommer alltid
              att finnas människor som är felbehandlade eller upplever sig felbehandlade.
              Vi ska minimera de riskerna. Det är vår ambition.
            </seg>
          </u>
          <note type="speaker" n="473de08e">
            Anf. 88 TOMAS ENEROTH (S):
          </note>
          <u who="tomas_eneroth_940a2f" xml:id="i-b238c0ea607ef64c-1" n="fc4478ac">
            <seg n="a3d284c0">
              Fru talman! Nej, det är sant det är inte passivitet längre, utan
              ni kastar aktivt ut människor från sjukförsäkringen på ett mycket
              effektivt sätt. Det minskar statens kostnader, men det innebär
              att enskilda får bära kostnader genom fattigdom om man blir sjuk.
              Det innebär att kommunerna får bära kraftigt ökade kostnader genom
              att socialbidragen skjuter i höjden. Vi kan se att en mycket stor
              del av dem som nu kommer att söka ekonomiskt bistånd är personer
              som gör det på grund av att sjukförsäkringen inte längre fungerar.
            </seg>
            <seg n="0e73a779">
              Antalet unga förtidspensionärer ökar. Sjukskrivningarna ökar
              just nu. Antalet personer som får rehabilitering minskar.
            </seg>
            <seg n="e1cb2a5a">
              Är det inte läge att ändå inse att den här kritiken kommer från
              människor som inte bara ropar och kritiserar för sakens skull
              utan därför att de faktiskt tycker att man håller på att äventyra
              någonting grundläggande i samhället? Människors tilltro till att
              det ska finnas en trygghet om man drabbas av sjukdom håller på
              att försvinna. Människor tvingas till privata försäkringar de
              som har råd med det. Andra stängs ute.
            </seg>
            <seg n="0a59d4eb">
              Jag vill inte ha en sådan utveckling i Sverige. Jag är bekymrad
              över att regeringen är så passiv när det gäller att inte göra
              några förändringar i sjukförsäkringen. När kommer förändringarna?
              Kan vi få se dem i närtid?
            </seg>
          </u>
          <note type="speaker" n="6b01cfe1">
            Anf. 89 Statsrådet ULF KRISTERSSON (M):
          </note>
          <u who="unknown" xml:id="i-2c34325de49da744-23" n="be1bdb37">
            <seg n="2970e85f">
              Fru talman! Jag har aldrig underskattat att det finns bekymmer
              med sjukförsäkringen. Det ska inte heller dölja det faktum att
              den stora framgången är att vi har hälften så många sjukskrivningar
              hälften så länge. Det fanns en tid när ni, Tomas Eneroth, tyckte
              att det var en viktig målsättning. År 2003 tyckte ni det. I den
              socialförsäkringsutredning som ni själva tillsatte tyckte ni det.
              Någonstans på vägen glömde ni bort det stora samhällsproblemet
              och ägnade er i stället åt att angripa den som försöker lösa problemen.
            </seg>
            <seg n="d476356d">
              Socialförsäkringarna är ömtåliga, och det är också de människor
              som påverkas av socialförsäkringarna. Ytterst är det riktigt svåra
              avvägningar vi ska göra. Det handlar om vem som ska förväntas
              försöka försörja sig själv och vem vi ska försörja gemensamt.
              Varje gång vi misslyckas med att ge en människa en chans att försörja
              sig själv som skulle kunna göra det är det allvarligt. Det fritar
              oss inte från ansvar att verkligen se till att hjälpa den som
              inte kan försörja sig. Det är denna svåra balanspunkt som vi kommer
              att göra vårt yttersta för att hitta.
            </seg>
            <seg n="e033c37b">
              Utvecklingen på arbetsmarknaden
            </seg>
          </u>
          <note type="speaker" n="c1a309d3">
            Anf. 90 KATARINA BRÄNNSTRÖM (M):
          </note>
          <u who="katarina_brannstrom_725f96" xml:id="i-ab5f97424f4cac51-0" n="191086ab">
            <seg n="cba83994">
              Fru talman! Det där med statistik är lite märkligt, särskilt
              när det handlar om arbetslöshetssiffror och sysselsättning. Vi
              har i dag glädjande nog en högre sysselsättningsgrad än första
              halvan av 2000-talet, fram till 2008 då krisen kom detta trots
              att fler har tillkommit som arbetssökande på grund av ändringar
              i just sjukförsäkringen. Likadant är det med arbetslösheten som
              fortfarande sägs vara hög och av vissa ibland beskrivs som massarbetslöshet.
              Nu har vi 7,9 procent arbetslösa enligt SCB, men år 2005 var det
              nästan lika många, totalt 7,8 procent, under en högkonjunktur.
              Det var få som talade om en kris då.
            </seg>
            <seg n="a8994a23">
              Jag skulle vilja veta hur arbetsmarknadsministern ser på utvecklingen.
              Vilka möjligheter och vilka problem finns det att både öka sysselsättningen
              och minska arbetslösheten framöver?
            </seg>
          </u>
          <note type="speaker" n="714500a3">
            Anf. 91 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_c4534d" xml:id="i-557b4e8e9fcfe7b1-6" n="599e1c82">
            <seg n="fe0c3a89">
              Fru talman! Tack för frågan, Katarina Brännström! Det är faktiskt
              med stor glädje man kan konstatera att det går åt rätt håll, även
              om jag inte är nöjd förrän alla som vill ha ett jobb också kommer
              i jobb.
            </seg>
            <seg n="009caa70">
              Om vi jämför med februari för ett år sedan är det nu 120 000
              fler som går till jobbet varje morgon. Det är också en minskning
              av långtidsarbetslösheten med 24 000 personer. Det går åt rätt
              håll. Ungdomsarbetslösheten sjunker också.
            </seg>
            <seg n="f6967830">
              Ett bekymmer som oroar mig är de personer som har en funktionsnedsättning,
              som inte är hundraprocentigt arbetsföra men som vill och kan bidra
              på arbetsmarknaden. Där behöver många fler hjälpa till. Alla landets
              arbetsgivare måste våga och vilja öppna dörren. De här personerna
              behövs i arbetskraften nu när jobbchanserna ökar.
            </seg>
          </u>
          <note type="speaker" n="91a9be19">
            Anf. 92 KATARINA BRÄNNSTRÖM (M):
          </note>
          <u who="katarina_brannstrom_725f96" xml:id="i-ab5f97424f4cac51-1" n="191086ab">
            <seg n="deec0fc5">
              Fru talman! Jag tackar arbetsmarknadsministern för svaret. Jag
              tycker att det är skönt att höra just att vi satsar på dem som
              står allra längst från arbetsmarknaden, för det är väl där det
              behövs mest insatser.
            </seg>
            <seg n="36a9d099">
              Det vore också intressant att höra arbetsmarknadsministern tala
              lite grann om ungdomsarbetslösheten, som väldigt ofta förekommer
              i medierna med alarmerande siffror.
            </seg>
          </u>
          <note type="speaker" n="689af951">
            Anf. 93 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_c4534d" xml:id="i-89d2ebc60d28bb73-0" n="599e1c82" next="i-235f9c058e8212e8-0">
            <seg n="08726539">
              Fru talman! Ja, ungdomsarbetslösheten är bekymmersam för framför
              allt den grupp ungdomar som inte har skolbetyg, som har lämnat
              skolan utan godkända betyg. Där gör vi väldigt mycket. Bland annat
              har de ungdomarna möjlighet att gå en utbildning inom folkhögskolans
              ram. De har i år också möjlighet att komma tillbaka till skolan
              för att slutföra sin utbildning och få studiebidrag till en högre
              bidragsnivå på drygt 6 000 kronor. Det är en väldigt bra möjlighet,
              och jag hoppas att många ungdomar tar den chansen att komma tillbaka
              till skolan.
            </seg>
            <seg n="286446a3">
              Vi kommer också att genomföra lärlingsutbildningar, och det passar
              särskilt bra för de ungdomar som kanske inte vill studera men
              som vill lära sig ett yrke mer praktiskt.
            </seg>
            <seg n="4cf1e4cb">
              Vi gör väldigt mycket för den gruppen ungdomar.
            </seg>
          </u>
          <note n="4316d383">
            Anf. 94 TREDJE VICE TALMANNEN:
          </note>
          <u who="hillevi_engstrom_c4534d" xml:id="i-235f9c058e8212e8-0" n="599e1c82" prev="i-89d2ebc60d28bb73-0">
            <seg n="ceaf3cbf">
              Med detta är dagens frågestund avslutad. Jag ber att få tacka
              närvarande statsråd och ministrar för medverkan i dagens frågestund.
            </seg>
            <seg n="9422cbb6">
              Återupptagna förhandlingar
            </seg>
            <seg n="9422cbb6">
              Återupptagna förhandlingar
            </seg>
          </u>
          <note n="c06342f8">
            Ajournering
          </note>
          <note n="6bf1ccd6">
            Kammaren beslutade kl. 14.59 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note n="d665e774">
            Förhandlingarna återupptogs kl. 16.00.
          </note>
          <note n="9f552ae8">
            11 § Beslut om ärenden som slutdebatterats den 30 mars
          </note>
          <note n="a0ef8e17">
            Punkt 1
          </note>
          <note n="c516cc79">
            Punkt 2
          </note>
          <note n="30ee0674">
            Punkt 5
          </note>
          <note n="000681fd">
            Punkt 7
          </note>
          <note n="8a47d12b">
            Punkt 9
          </note>
          <note n="8914b04c">
            Punkt 14
          </note>
          <note n="ce8c3295">
            Punkt 15
          </note>
          <note n="56126d84">
            Punkt 16
          </note>
          <note n="17e232ea">
            Punkt 18
          </note>
          <note n="017f3fc9">
            Punkt 22
          </note>
          <note n="6226e6e3">
            Punkt 25
          </note>
          <note n="759189ec">
            Punkt 27
          </note>
          <note n="7c864a4e">
            Punkt 32
          </note>
          <note n="9a7d4c70">
            Punkt 37
          </note>
          <note n="10251024">
            Övriga punkter
          </note>
          <note n="a0ef8e17">
            Punkt 1
          </note>
          <note n="c516cc79">
            Punkt 2
          </note>
          <note n="30ee0674">
            Punkt 5
          </note>
          <note n="bb397833">
            Punkt 8
          </note>
          <note n="4016d61c">
            Punkt 11
          </note>
          <note n="10251024">
            Övriga punkter
          </note>
          <note n="b368849a">
            12 § Beslut om ärenden som slutdebatterats vid dagens sammanträde
          </note>
          <note n="8f4de660">
            Punkt 4
          </note>
          <note n="10251024">
            Övriga punkter
          </note>
          <note n="a0ef8e17">
            Punkt 1
          </note>
          <note n="bb397833">
            Punkt 8
          </note>
          <note n="8a47d12b">
            Punkt 9
          </note>
          <note n="31ecc70d">
            Punkt 12
          </note>
          <note n="8914b04c">
            Punkt 14
          </note>
          <note n="c6aa6411">
            Punkt 17
          </note>
          <note n="10251024">
            Övriga punkter
          </note>
          <note n="c06342f8">
            Ajournering
          </note>
          <note n="cb614479">
            Kammaren beslutade kl. 16.30 på förslag av andre vice talmannen
            att ajournera förhandlingarna till kl. 18.00, då ett för dagens
            bordläggning aviserat ärende väntades föreligga.
          </note>
          <note n="3374f05a">
            Förhandlingarna återupptogs kl. 18.00.
          </note>
          <note n="c97b24d3">
            13 § Bordläggning
          </note>
          <note n="c42ee3bc">
            Anmäldes och bordlades
          </note>
          <note n="a1705979">
            14 § Anmälan om interpellationer
          </note>
          <note n="25ded50c">
            Anmäldes att följande interpellationer framställts
          </note>
          <note n="e002e6e0">
            den 31 mars
          </note>
          <note n="ba127b3a">
            Monica Green
          </note>
          <note n="428124ab">
            Anna-Lena Sörenson
          </note>
          <note n="8b984a87">
            Interpellationerna redovisas i bilaga som fogats till riksdagens
            snabbprotokoll tisdagen den 5 april.
          </note>
          <note n="81653d72">
            15 § Anmälan om frågor för skriftliga svar
          </note>
          <note n="b008dcd5">
            Anmäldes att följande frågor för skriftliga svar framställts
          </note>
          <note n="e002e6e0">
            den 31 mars
          </note>
          <note n="a1076976">
            Carina Hägg
          </note>
          <note n="cc91b71d">
            Christina Karlsson
          </note>
          <note n="62b1d949">
            Frågorna redovisas i bilaga som fogats till riksdagens snabbprotokoll
            tisdagen den 5 april.
          </note>
          <note n="44f50230">
            16 § Kammaren åtskildes kl. 18.01.
          </note>
          <note n="4426e7f1">
            Förhandlingarna leddes
          </note>
          <note n="19af6885">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
