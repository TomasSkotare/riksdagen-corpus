<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2010</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2010</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--72</head>
          <docDate when="2010-03-15">2010-03-15</docDate>
        </div>
      </front>
      <body>
        <div>
          <note n="e47360fb">
            ﻿
          </note>
          <note n="3dc861f6">
            Riksdagens protokoll
          </note>
          <note n="309b120b">
            2010/11:72
          </note>
          <note type="date" n="bf8b561f">
            Tisdagen den 15 mars
          </note>
          <note n="18683717">
            Kl. 13:00 - 21:12
          </note>
          <note n="71b886f6">
            1 § Justering av protokoll
          </note>
          <note n="2f4273fd">
            Justerades protokollen för den 8 och 9 mars.
          </note>
          <note n="2a2b28e1">
            2 § Meddelande om frågestund
          </note>
          <note n="4df4a33d">
            Förste vice talmannen meddelade att vid frågestunden torsdagen
            den 17 mars kl. 14.00 skulle frågor besvaras av statsminister
            Fredrik Reinfeldt (M).
          </note>
          <note n="c0adc4ee">
            3 § Meddelande om nytt datum för aktuell debatt
          </note>
          <note n="9f2a1125">
            Förste vice talmannen meddelade att den aktuella debatten om
            situationen i Libyen hade flyttats till torsdagen den 17 mars
            kl. 16.30 .
          </note>
          <note n="9e5debcd">
            4 § Anmälan om inkomna uppteckningar från EU-nämndssammanträde
          </note>
          <note n="a4b23601">
            Förste vice talmannen anmälde att uppteckningar från EU-nämndens
            sammanträde fredagen den 25 februari inkommit.
          </note>
          <note n="3a3ca34d">
            5 § Anmälan om fördröjda svar på interpellationer
          </note>
          <note n="49433490">
            Till riksdagen hade inkommit följande skrivelser:
          </note>
          <note n="227d58a7">
            Interpellation 2010/11:213
          </note>
          <note n="f36e538f">
            Interpellation 2010/11:213 Återinförande av friåret
          </note>
          <note n="a5d850e1">
            Interpellationen kommer att besvaras tisdagen den 15 mars 2011.
          </note>
          <note n="70f8d405">
            Skälet till dröjsmålet är inbokade engagemang som inte kan ändras.
          </note>
          <note n="a3a72fcc">
            Monica Rodrigo
          </note>
          <note n="eecc3b91">
            Interpellation 2010/11:247
          </note>
          <note n="d835b6b2">
            Interpellation 2010/11:247 Sveriges hållning avseende skatt på
            finansiella transaktioner i EU
          </note>
          <note n="cc500e81">
            Interpellationen kommer att besvaras tisdagen den 5 april 2011.
          </note>
          <note n="075e0e4d">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="bc3f49ab">
            Rikard Jermsten
          </note>
          <note n="13c2f455">
            Interpellation 2010/11:262
          </note>
          <note n="ac22c3f8">
            Interpellation 2010/11:262 Ökade inkomstklyftor
          </note>
          <note n="cc500e81">
            Interpellationen kommer att besvaras tisdagen den 5 april 2011.
          </note>
          <note n="075e0e4d">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="bc3f49ab">
            Rikard Jermsten
          </note>
          <note n="01443161">
            Interpellation 2010/11:266
          </note>
          <note n="7da4f116">
            Interpellation 2010/11:266 Övergångsbestämmelser för barn med
            autism i den nya skollagen
          </note>
          <note n="1a22e6c8">
            Interpellationen kommer att besvaras fredagen den 1 april 2011.
          </note>
          <note n="03af674d">
            Skälet till dröjsmålet är sedan tidigare inbokade resor och engagemang.
          </note>
          <note n="13cdbea4">
            Jan Björklund
          </note>
          <note n="666b5e41">
            Interpellation 2010/11:267
          </note>
          <note n="36b3d5c7">
            Interpellation 2010/11:267 Frivillig ursprungsmärkning på färskt
            och fryst kött från får, get, gris och fjäderfä
          </note>
          <note n="cc500e81">
            Interpellationen kommer att besvaras tisdagen den 5 april 2011.
          </note>
          <note n="4cb4a8b9">
            Skälet till dröjsmålet är utlandsresa (Afrika).
          </note>
          <note n="af650334">
            Mats Wiberg
          </note>
          <note n="f80d264c">
            6 § Svar på interpellation 2010/11:251 om rättsväsendets hantering
            av sexuella övergrepp mot barn
          </note>
          <note type="speaker" n="50216a17">
            Anf. 1 Justitieminister BEATRICE ASK (M):
          </note>
          <u who="beatrice_ask_94bfed" xml:id="i-7423a1c6a9ad0ab8-0" n="06ee2bfc">
            <seg n="144e4898">
              Fru talman! Lena Olsson har frågat mig vilka åtgärder jag avser
              att vidta för att stärka barns skydd mot sexuella övergrepp samt
              för att barn som utsatts för sexuella övergrepp ska få sina fall
              rättstryggt hanterade av rättsväsendet.
            </seg>
            <seg n="4e8478c4">
              Ett starkt och väl fungerande skydd mot sexuella övergrepp, i
              synnerhet när det gäller barn, är ett prioriterat område för regeringen,
              och flera åtgärder har därför vidtagits. Ett särskilt brott som
              rör kontakter med barn i sexuellt syfte gromning har införts,
              och straffbestämmelserna om barnpornografibrott har reformerats
              och utvidgats. Vidare har straffen för allvarliga våldsbrott skärpts,
              och det har förtydligats att återfall i brott ska beaktas i skärpande
              riktning.
            </seg>
            <seg n="e076ac52">
              Sexualbrottsutredningen har nyligen utvärderat tillämpningen
              av 2005 års sexualbrottsreform som bland annat syftade till att
              förstärka skyddet för barn mot att utnyttjas i sexuella sammanhang
              och för att särskilt markera allvaret i sexualbrott mot barn.
              Utredningen har funnit att syftet med reformen generellt sett
              har uppnåtts och bland annat konstaterat att sexualbrott mot barn
              har ett högre straffvärde jämfört med vad som gällde före reformen.
              För att ytterligare stärka barns skydd mot sexuella övergrepp
              har utredningen lämnat en del förslag till ändringar. Bland förslagen
              kan jag nämna en utvidgning av tillämpningsområdet för brottet
              våldtäkt mot barn och ett höjt straffminimum för sexuellt utnyttjande
              av barn. Dessutom har utredningen föreslagit vissa lagändringar
              för att Sverige ska kunna tillträda Europarådets konvention om
              skydd för barn mot sexuell exploatering och sexuella övergrepp.
              Remisstiden har nyligen gått ut, och målsättningen är att kunna
              besluta om en proposition våren 2012.
            </seg>
            <seg n="5ac2045f">
              Vi har alltså ett starkt straffrättsligt skydd för barn mot att
              utsättas för sexuella övergrepp och dessutom förslag till ytterligare
              förstärkningar. I det sammanhanget vill jag också peka på att
              när barnets ålder är av betydelse för straffansvaret krävs det
              inte att gärningsmannen haft full insikt eller uppsåt såvitt avser
              barnets ålder, utan det är tillräckligt att gärningsmannen har
              varit oaktsam.
            </seg>
            <seg n="a56c6019">
              När barn utsatts för sexuella övergrepp och andra brott är det
              dessutom viktigt att uppmärksamma deras särskilda behov. Varje
              brottsoffer ska kunna känna förtroende för rättsväsendet. De ska
              få ett gott bemötande och adekvat information genom hela rättskedjan.
              Det kräver kunskap och återkommande utbildning om brottsoffers
              utsatta situation. Brottsoffermyndigheten har därför haft i uppdrag
              att i samråd med Rikspolisstyrelsen, Åklagarmyndigheten och Domstolsverket
              utveckla ett utbildningsprogram för att öka kunskapen om sexualbrottsoffer
              och förbättra bemötandet av dessa brottsoffer genom hela rättskedjan.
              Programmet skulle särskilt fokusera på att öka kunskapen om barns
              särskilda utsatthet och behov vid dessa brott. I utbildningen
              har ett flertal poliser, åklagare och domare deltagit. I syfte
              att förvalta de erfarenheter som utbildningsprogrammet gett, följer
              regeringen områdets utveckling och överväger behovet av ytterligare
              insatser.
            </seg>
            <seg n="830c2e16">
              De brottsbekämpande myndigheterna genomför dessutom själva fortlöpande
              utvecklingsinsatser för att förbättra möjligheterna att utreda
              och lagföra sexualbrott. Vid Åklagarmyndigheten bedrivs till exempel
              för närvarande ett projekt för att utarbeta en särskild modell
              för snabb handläggning och hög kvalitet i bevissäkringen såvitt
              avser ärenden om bland annat vålds- och sexualbrott mot barn.
            </seg>
            <seg n="3cf820ac">
              Jag vill här också nämna den utredning för översyn av brottmålsprocessen
              som tillsattes förra året. I det uppdraget ingår att överväga
              hur stödpersoners och åklagares roll och funktion i förhållande
              till målsägandens behov av stöd kan utvecklas. Det ska särskilt
              beaktas vilket behov av stöd och hjälp som barn och ungdomar som
              har varit utsatta för våld eller sexuella övergrepp har.
            </seg>
          </u>
          <note type="speaker" n="30b3f83a">
            Anf. 2 LENA OLSSON (V):
          </note>
          <u who="lena_olsson_656dbf" xml:id="i-b1cfebfae8820fd2-0" n="b396d023">
            <seg n="218ac8c5">
              Fru talman! Jag vill passa på att tacka ministern för svaret
              ett långt och gediget svar. Jag tror att vi är överens i många
              delar och ser med samma allvar på brott som begås mot barn.
            </seg>
            <seg n="bb2b9a05">
              I min interpellation åsyftade jag ett särskilt fall, och jag
              är medveten om att man inte kan kommentera det. Men efter att
              ha följt den rapporteringen kan jag säga att rättsväsendets kunskaper
              om hur barn behandlas i processen är ganska undermåliga.
            </seg>
            <seg n="d9b0d0a0">
              Ministern säger i sitt svar, och det vet jag, att det är mycket
              som görs. Vi är från båda håll angelägna om att åstadkomma bra
              resultat för barnens bästa. Till och med vi i den här kammaren
              inser att barn faktiskt har särskilda behov. Men det som jag skulle
              vilja ha en dialog med ministern om är varför de särskilda behoven
              inte får riktigt genomslag i hela rättskedjan.
            </seg>
            <seg n="c84a7562">
              Vi har också diskuterat frågan om våld mot kvinnor och domares
              kompetens. De ska ju vara objektiva och inte påverkbara. Jag har
              då ställt frågan: Blir man inte mer objektiv om man har kunskaper?
              Nya domare utbildas ju på ett annat sätt, men vi har också en
              rätt gammal domarkår som inte har samma utbildning som de som
              kommer ut som nya i dag. Från Vänsterpartiets sida har vi krävt
              obligatoriska vidareutbildningar för att man ska kunna beakta
              detta.
            </seg>
            <seg n="1e336db9">
              Barns perspektiv saknas i rättssalarna. Vi ser det även på andra
              håll i samhället, men här blir det specifikt.
            </seg>
            <seg n="68125d0b">
              Man bör också ha rätt kompetens om det till exempel handlar om
              barn med förståndshandikapp som blir utnyttjade. Om de inte själva
              förstår måste vi ju lägga större tonvikt på den som utnyttjar
              detta barn.
            </seg>
            <seg n="79723447">
              Allt som görs är bra, men jag skulle vilja ha svar från ministern
              på om hon kan tänka sig obligatoriska vidareutbildningar för att
              domarna ska bli ännu mer objektiva.
            </seg>
          </u>
          <note type="speaker" n="18683158">
            Anf. 3 Justitieminister BEATRICE ASK (M):
          </note>
          <u who="beatrice_ask_94bfed" xml:id="i-7423a1c6a9ad0ab8-1" n="06ee2bfc">
            <seg n="4d469fd3">
              Fru talman! Frågan om obligatoriska utbildningar är spännande.
              Rent teoretiskt är det givetvis fullt möjligt att ha det. Problemet
              med domstolarna är den mängd olika typer av ärenden som domare
              hanterar. En tingsrätt kan ha 300 olika ärendetyper, och vi kräver
              från riksdag och regering att man ska ha hög kvalitet i dömandet
              i alla typer av ärenden. Frågan blir då hur man ska se på utbildnings-
              och kompetensbehov.
            </seg>
            <seg n="f7222d50">
              Detta är bakgrunden till att man snarare har erbjudit olika typer
              av kompetenshöjande utbildningar för personal i domstolarna, och
              jag vågar säga att det inte har varit dålig tillströmning från
              domstolarna. Uppenbarligen känner många att man vill förkovra
              sig mer vad gäller bemötandefrågor generellt men också vad gäller
              hantering av ärenden där barn är inblandade. Jag tror därför inte
              att man behöver ha obligatoriska utbildningar.
            </seg>
            <seg n="4ddc8397">
              Det skulle också bli knepigt att göra avstämningar. Givetvis
              är ärenden med barn oerhört centrala, men det finns också andra
              ärendekategorier där det är nog så viktigt med hög och uppdaterad
              kompetens för dem som arbetar med frågorna.
            </seg>
            <seg n="f6de9f8e">
              Utöver det jag nämnde i mitt svar om att vi arbetar för att fortsätta
              med kompetenshöjande åtgärder vill jag särskilt nämna att när
              det gäller vålds- och sexualbrott i nära relationer mot barn ofta
              är övergrepp mot barn något som sker inom familjens hägn så pågår
              vid Åklagarmyndighetens utvecklingscentrum i Göteborg ett intressant
              och viktigt projekt vad gäller metodutveckling för att göra utredningar
              om vålds- och sexualbrott i nära relationer och visavi barn bättre
              och mer uppdaterade.
            </seg>
            <seg n="7e3b91d5">
              Det är inte bara i bemötandet man behöver ha barnperspektiv och
              barnkompetens utan också i de metoder man använder vid förhör
              och bedömning av barns utlåtanden. Det är inte alltid helt enkelt
              att tolka barn, och det är också lite vanskligt mellan varven.
              Med bra metoder kan man dock lyckas bättre med detta.
            </seg>
            <seg n="07781118">
              Jag tror också att den verksamhet vi har vid barnahus runt om
              i landet innebär att professionella från olika delar av rättskedjan
              får ökad kunskap om att arbeta med de offer och målsägare som
              det handlar om när det gäller barn.
            </seg>
            <seg n="708235e0">
              I projektet i Göteborg genomförde man 2009 tillsyn vid ett antal
              åklagarkammare vad gällde handläggningen av ärenden av detta slag.
              Ett problem man såg gällde handläggningstiderna. Det tar väldigt
              lång tid. När det gäller övergrepp mot barn vill jag understryka
              att tid är mycket centralt för barn. Här finns det stora behov
              av att agera mer skyndsamt och komma till slut, för annars får
              vi bekymmer.
            </seg>
            <seg n="154b2cb4">
              Det finns alltså flera delar i detta som är viktigt, och det
              är bra att vi synar det. Vi gjorde dock förbättringar i och med
              reformen 2005. Vi följer upp det och försöker sakta men säkert
              förfina vår förmåga att bättre än i dag möta barn på ett rättssäkert
              sätt när de har blivit utsatta för övergrepp.
            </seg>
          </u>
          <note type="speaker" n="dbd38a1f">
            Anf. 4 LENA OLSSON (V):
          </note>
          <u who="lena_olsson_656dbf" xml:id="i-b1cfebfae8820fd2-1" n="b396d023">
            <seg n="01f809e5">
              Fru talman! Jag tackar för ytterligare svar från ministern. Det
              är klart att en domare har många olika ärenden, och kanske vill
              man inte sätta ned foten och kräva obligatorisk vidareutbildning
              för vissa. För några år sedan var de frivilliga utbildningarna
              inte så välbesökta, men om det här uppmärksammas i debatten skärper
              man kanske till sig.
            </seg>
            <seg n="2c0953c9">
              Vi har några tragiska fall bakom oss. Det handlar bland annat
              om det mål som jag nämnde i min interpellation. Jag vet att ministern
              inte kan kommentera det, men även här tror jag att utbildning
              är en grundförutsättning för att man ska förstå.
            </seg>
            <seg n="0f2a1b41">
              Vill man inte kräva en obligatorisk vidareutbildning ska vi kanske
              ha domare med särskild barnkompetens för att komma framåt i detta.
            </seg>
            <seg n="58715569">
              Jag håller med ministern om tidsaspekten. Det är beklämmande
              när det gäller barn. För många barn är processen svår att förstå,
              och man skulle vilja se en tidsmässig forcering för att nå ett
              slut.
            </seg>
            <seg n="15b27ef7">
              Det ministern nämner om barnahusen är bra. Jag har besökt barnahuset
              hemma i Dalarna i två omgångar, och där gör man ett mycket bra
              och gediget arbete.
            </seg>
            <seg n="55ff0a21">
              Men vad har ministern att säga om domare med speciell barnkompetens?
            </seg>
          </u>
          <note type="speaker" n="81dda484">
            Anf. 5 Justitieminister BEATRICE ASK (M):
          </note>
          <u who="beatrice_ask_94bfed" xml:id="i-7423a1c6a9ad0ab8-2" n="06ee2bfc">
            <seg n="f8c02cf2">
              Fru talman! Genom de utbildningar som erbjuds får vi en del domare
              som är särskilt duktiga på detta. Jag utgår från att domstolarna
              tar vara på denna kompetens. Däremot skulle jag bli lite bekymrad
              om vi hade särskilda domare i barnfall. Dels krävs det en kritisk
              massa för att det ska bära sig, vilket skulle kunna leda till
              centraliseringar. Dels är det viktigt att rättssäkerheten för
              barn inte bli annorlunda eller att vi har andra regler. Detta
              är hela tiden en avvägning.
            </seg>
            <seg n="dd2a1251">
              Jag erinrar mig en idé som diskuterades under förra mandatperioden
              och som jag på ett tidigt stadium avfärdade. Det handlade om särskilda
              vittnespsykologer som skulle vara legitimerade just i barnärenden
              för att det är så svårt att tolka barn. Det finns exempel där
              man har använt sådana specialister där det lett alldeles fel.
              Eftersom det är ett sådant svårt område är det besvärligt. Jag
              är därför lite rädd för denna typ av kategorisering.
            </seg>
            <seg n="4709dfd3">
              Utvecklingsprojektet i Göteborg och det kontinuerliga utvecklingsarbete
              som bedrivs måste rikta in sig på att hämta in saker som förbättrar.
              Här tror jag att handläggningstiderna är viktiga men också utbildningar
              i bemötande och förståelse av barns särskilda behov.
            </seg>
            <seg n="051abfd2">
              Det är riktigt att jag inte kan kommentera enskilda ärenden,
              men kopplerimålet och annat är det inte bara Lena Olsson och jag
              som följer och studerar. Det är oerhört viktigt att analysera
              hur lagstiftning fungerar och hur det ser ut. Det är inte så enkelt
              att ha en snabb uppfattning i alla fall. Man kan lära sig mycket
              av hur ärendena ser ut när det gäller vad som kan göras bättre.
              Jag tror att de första åtgärderna och det bemötande som barnen
              får tidigt är väldigt centralt för att man ska få fram så mycket
              som möjligt.
            </seg>
            <seg n="c7953402">
              Vi tittar på brottmålsprocessen och vilket stöd man behöver under
              processen. Ett barn behöver känna sig tryggt under den resa som
              varje utredning och förrättning är. Det är en stor sak och ganska
              svårt. Det finns anledning att fundera över vad man kan göra för
              att förbättra stödet och se till att det fungerar väl. Jag tror
              att det är väldigt ojämnt vilken hjälp barn som har utsatts för
              detta får.
            </seg>
            <seg n="d1017cc8">
              Eftersom många av övergreppen sker av närstående blir situationen
              väldigt bekymmersam rent socialt. Det krävs därför att man tänker
              till. Jag tror att vi har mer att göra för att säkerställa att
              dessa barn mår bra och får sin rätt tryggad på rätt sätt och att
              det långsiktigt blir en bekräftelse på att det har skett ett övergrepp
              och ett erkännande av vad som är rätt och fel. Jag tror att det
              är oerhört viktigt för barn att veta på vilken sida samhället
              står och att det inte var deras fel. Många barn lägger tyvärr
              skulden på sig själva, trots att de nästan aldrig kan ha bidragit
              till det. Det är alltid de vuxnas ansvar. Barn far väldigt illa
              i de här ärendena. Jag tror inte att det i första hand är i rättsprocessen.
              Man måste se helheten och den situation de befinner sig i. Vi
              tittar mycket på det. Jag tror att vi har all anledning att följa
              upp en del.
            </seg>
          </u>
          <note type="speaker" n="fdc76b7b">
            Anf. 6 LENA OLSSON (V):
          </note>
          <u who="lena_olsson_656dbf" xml:id="i-b1cfebfae8820fd2-2" n="b396d023">
            <seg n="41d7c862">
              Fru talman! Tack, ministern. Vi kan konstatera att vi på båda
              sidor är lika angelägna om att lyfta upp barn och deras betydelse.
            </seg>
            <seg n="c864c1f7">
              Jag tror att det blir ringar på vattnet när vi har sådana här
              debatter och att det ökar medvetandet i samhället att de här frågorna
              uppmärksammas. Jag är glad över vad som görs och att man kan tänka
              sig att göra mer. Jag är glad åt projektet i Göteborg och åt översynen
              i brottmålsprocessen. I de flesta fall där barn blir drabbade
              av detta är det av en närstående. Att barn lägger skulden på sig
              själva är ganska vanligt. De tror att det är deras eget fel. Därför
              är det angeläget att hjälpa barnen så skonsamt som möjligt. Det
              ska genomsyra hela rättskedjan.
            </seg>
            <seg n="1d5992b2">
              Vi återkommer nog i debatter om detta. Våra åsikter skiljer sig
              inte så mycket. Jag tror att det är bra att det debatteras med
              jämna mellanrum.
            </seg>
          </u>
          <note type="speaker" n="0658aa40">
            Anf. 7 Justitieminister BEATRICE ASK (M):
          </note>
          <u who="beatrice_ask_94bfed" xml:id="i-7423a1c6a9ad0ab8-3" n="06ee2bfc">
            <seg n="aba3a0f2">
              Fru talman! Jag är övertygad om att också fru talmannen tycker
              att det är trevligt när vi har ett intellektuellt utbyte och ett
              utbyte som leder framåt. Det är nog ganska många frågor, inte
              minst när det gäller övergrepp mot barn, där vi är överens om
              vad som måste åstadkommas och vilka problem som finns. Det är
              inte helt enkelt att hitta lösningar. Ibland måste man ges tillfälle
              att diskutera frågan.
            </seg>
            <seg n="274b55a5">
              Jag tror också att det är viktigt med ett upplysningsarbete.
              I utvecklingsarbetet krävs ökad kunskap, inte bara hos personal
              inom polis, åklagare och rättsväsen utan också mer allmänt. Det
              finns en schablonbild av vilka typer det är som ger sig på barn
              något slags bild av hur förövaren ser ut. Erfarenhet och forskning
              slår hål på det som en myt. Förövaren är inte alls så typisk att
              det går att kategorisera. Som jag har nämnt är det ofta i familjen
              eller närståendekretsen som förövaren finns när det gäller övergrepp
              på barn. Det är en hemsk insikt, men det är viktigt att göra det
              tydligt.
            </seg>
            <seg n="2ca9c1c7">
              Det komplicerar hur man ska arbeta för att ge barn rätt stöd.
              Barn är beredda att försvara sina föräldrar nästan hur tokigt
              det än är. Barn lägger på sig skulden. Om man dömer en mamma eller
              pappa kan barnet känna att det är dess fel. Det är viktigt med
              upplysningsarbete om komplexiteten i detta och det är viktigt
              att barn får adekvat information och förstår vad processen går
              ut på. Jag tror att vi kan göra en hel del för att göra begripligt
              vad samhället gör och varför.
            </seg>
          </u>
          <note n="999e5b5a">
            Överläggningen var härmed avslutad.
          </note>
          <note n="35a07157">
            7 § Svar på interpellation 2010/11:245 om undantag från EU:s
            regler om gränsvärden för dioxin
          </note>
          <note type="speaker" n="afdcacb7">
            Anf. 8 Landsbygdsminister ESKIL ERLANDSSON (C):
          </note>
          <u who="eskil_erlandsson_6e35c7" xml:id="i-7423a1c6a9ad0ab8-4" n="de85562b">
            <seg n="ad176b7f">
              Fru talman! Suzanne Svensson har frågat mig vad jag kommer att
              göra för att säkerställa ett fortsatt undantag från EU:s regler
              när det gäller gränsvärden för dioxin och PCB i vissa fiskarter,
              till exempel strömming och lax, från Östersjöområdet. Det nuvarande
              undantaget från EU:s regelverk, som Sverige tillsammans med Finland
              tillämpat sedan 2002, upphör den 31 december 2011.
            </seg>
            <seg n="4077a5b2">
              Jag vill inledningsvis betona att för att få bukt med problemet
              i grunden och för en mera långsiktig lösning måste utsläppen av
              miljöföroreningar till Östersjön begränsas ytterligare. Även möjligheterna
              att minska redan befintliga föroreningar bör undersökas. Sverige
              har en aktiv roll i det arbetet inom EU och internationellt.
            </seg>
            <seg n="62e881d7">
              Regeringen gav i regleringsbreven för budgetåret 2009 Livsmedelsverket
              och Fiskeriverket i uppdrag att efter samråd med Naturvårdsverket
              redovisa möjliga handlingsalternativ för Sverige i fråga om gränsvärden
              för dioxiner och PCB i fisk från Östersjöområdet. I uppdragen
              ingick bland annat att kartlägga halter av dioxiner i aktuella
              fiskarter, uppdatera intagsberäkningar och undersöka konsumenternas
              kännedom om Livsmedelsverkets kostråd gällande dessa fiskar. Konsekvenserna
              av de identifierade handlingsalternativen, bland annat för det
              småskaliga kustnära fisket vid ett eventuellt ej förnyat undantag,
              skulle analyseras. Myndigheterna har i dagarna redovisat sina
              uppdrag.
            </seg>
            <seg n="dec3bd32">
              Frågan om Sverige ska acceptera det förslag till ett förnyat
              undantag som kommissionen presenterat bereds nu i Regeringskansliet.
              Jag kan därför för närvarande inte lämna ett definitivt svar på
              Suzanne Svenssons fråga. Myndigheternas redovisning och analyser
              kommer att utgöra underlag för regeringens ställningstagande,
              tillsammans med bland annat de synpunkter som framfördes vid det
              samråd med berörda parter som Landsbygdsdepartementet arrangerade
              den 16 februari. Jag kan dock försäkra Suzanne Svensson att regeringen
              noga väger in alla aspekter i sin bedömning och att målet är en
              lösning som skyddar konsumenternas hälsa och samtidigt medger
              ett livskraftigt småskaligt kustfiske på ostkusten.
            </seg>
          </u>
          <note type="speaker" n="09d1d9e7">
            Anf. 9 SUZANNE SVENSSON (S):
          </note>
          <u who="suzanne_svensson_502ccf" xml:id="i-ef42f752d25da24e-0" n="6d05a2ed">
            <seg n="c14db815">
              Fru talman! Först vill jag tacka för det svar som minister Eskil
              Erlandsson har lämnat, även om jag tycker att inte var speciellt
              uttömmande. Jag skulle vilja veta vilken uppfattning minister
              Erlandsson själv har i frågan.
            </seg>
            <seg n="ba1af28b">
              Sverige har ju beviljats ett undantag från EU:s regler om gränsvärdet
              för dioxin. Dioxin finns bland annat i lax, sill, röding och öring
              som lever vilt i Östersjön. Det vore olyckligt om Sverige beslöt
              att inte utnyttja möjligheten till ett fortsatt undantag för dioxin
              i viss fisk, eftersom det får negativa konsekvenser för det småskaliga
              kustfiskets utveckling. Det försvårar det utvecklingsarbete som
              pågår inom hållbart småskaligt kustfiske och inverkar negativt
              på miljömålens intentioner om en levande kust och skärgård.
            </seg>
            <seg n="897218fb">
              Sverige har beviljats ett undantag på grund av att Livsmedelsverket
              sedan länge informerar kontinuerligt om de eventuella riskerna
              med att äta fet fisk från Östersjön, och det är välkänt för svenskarna
              vilka eventuella risker detta medför.
            </seg>
            <seg n="924c3a75">
              Dioxinundantaget löper ut den 31 december 2011, och regeringen
              har gett Fiskeriverket och Livsmedelsverket i uppdrag att ta fram
              ett underlag inför beslutet om att förnya en ansökan eller inte
              till EU.
            </seg>
            <seg n="82001fe5">
              Jag har därför frågat ministern vad han kommer att göra för att
              säkerställa ett sådant undantag. I svaret påpekar Eskil Erlandsson
              att vi måste få bukt med miljöföroreningarna i och kring Östersjön.
            </seg>
            <seg n="3e8d0f65">
              Det är ett par år sedan som det togs beslut om strategier för
              Östersjöområdet. Den strategin handlade bland annat om vad man
              kunde göra för att arbeta på ett miljömässigt hållbart sätt i
              olika så kallade flagships, det vill säga stora övergripande projekt,
              för att få bättre vatten i och kring Östersjön.
            </seg>
            <seg n="18b2a98d">
              Det finns väl ingen som bor vid havet och som inte är medveten
              om den ökade algblomningen på sommaren och vad den innebär. Sommaren
              är den tid då vi skulle ha möjlighet att ha många besökare här
              i stället för som det nu är när både de och vi flyr från havet.
              Det handlar bland annat om bättre reningsverk i länderna runt
              Östersjön och om säkrare och renare transporter.
            </seg>
            <seg n="6ed88ae1">
              Jag var själv verksam i processen när handlingsprogrammet och
              strategin för Östersjön skulle tas fram i något som heter ERB,
              Euroregion Baltic, som är en politisk organisation där sydostlänen
              i Sverige deltar tillsammans med Kaliningrad- och Klaipedaregionen,
              WarmiaMazury, Pomorze och Bornholm.
            </seg>
            <seg n="b3cb1ee1">
              Vatten är en viktig fråga i ERB, och det arbetas med ett projekt
              som heter Moment. Nu avsattes det inga speciella pengar för att
              man skulle kunna arbeta med Östersjöstrategin. Men jag hoppas
              inför den nya programperioden att man från svenskt håll begär
              att de olika programmen ska ses över och att det ska finnas pengar
              för att vidta just de åtgärder som är nödvändiga för att man ska
              kunna leva runt Östersjön och kunna ta till vara på de naturresurser
              som bland annat fisket utgör.
            </seg>
            <seg n="0a5684e5">
              Vi är helt överens om att miljön är viktig. Eftersom ministern
              tar upp detta i sitt svar är min fråga hur han tänker agera i
              denna fråga.
            </seg>
          </u>
          <note type="speaker" n="78951e08">
            Anf. 10 PETER JEPPSSON (S):
          </note>
          <u who="peter_jeppsson_497b39" xml:id="i-b60b4c390bcfc45a-0" n="26a101a2">
            <seg n="5be26329">
              Fru talman! Efter att ha hört och läst landsbygdsminister Eskil
              Erlandssons svar, eller egentligen icke-svar, blir jag både oroad
              och fundersam. Varför blir jag det? Jo, det blir jag därför att
              ministerns i alla fall upplevda passivitet i frågan med all sannolikhet
              innebär ett slut för laxfisket och till stora delar även sillfisket.
            </seg>
            <seg n="db46c2c7">
              Då är min fråga: Vart tog Eskil Erlandssons vision om Matlandet
              Sverige vägen? Eller rättare sagt: Hur kan den försvaras om ministern
              med ena handen säger detta och med andra handen i praktiken tar
              bort fisket av strömming och lax?
            </seg>
            <seg n="12ebd127">
              Ministern och regeringen påstår sig vilja gynna det småskaliga
              kustfisket. Men då är frågan: Hänger ambition och budskap ihop
              med den faktiska handlingen och i så fall hur?
            </seg>
            <seg n="0ba34512">
              Jag vill också påminna om att Livsmedelsverket sedan år 2000
              när undantaget förhandlades fram har byggt argumentationen för
              ett undantag på just sina kostråd och att nyttan med ett anpassat
              intag av fet fisk för vissa grupper överstiger riskerna. Var det
              fel på den bedömningen?
            </seg>
            <seg n="975178eb">
              Det blir tydligt att Livsmedelsverket underkänner sig självt
              helt plötsligt, i alla fall vad gäller kostråden. Menar ministern,
              när det gäller kostråden i övrigt, att de inte fungerar och bör
              skrotas i och med detta?
            </seg>
            <seg n="78929b2c">
              Jag kan inte låta bli att ha en egen stilla undran om ministern
              får bestämma själv över sitt ansvarsområde. Det verkar tyvärr
              som att svaret är nej och att dragkampen vinns av andra intressen
              och intressenter. En hel närings framtid står faktiskt på spel
              i och med denna fråga.
            </seg>
            <seg n="944b21ed">
              Fru talman! Jag hoppas att jag har fel, men motbevisa det gärna.
              Det känns nämligen som att ministern och regeringen av någon märklig
              anledning är beredda att offra fisket. Men, som sagt, jag hoppas
              att jag har fel.
            </seg>
            <seg n="48829514">
              Sverige har ett gyllene tillfälle att få ett undantag. Om ministern
              inte kan ordna detta kommer han tyvärr att gå till historien och
              bli ihågkommen som den som sänkte fiskenäringen i Sverige. Jag
              hoppas att det inte är ministerns avsikt. Europeiska kommissionen
              erbjuder nämligen möjlighet till undantag. Det är alltså upp till
              Sverige och Sveriges regering att hantera denna fråga.
            </seg>
            <seg n="59fbbe86">
              Jag har dessutom träffat och pratat med människor i min närhet
              som tillhör den så kallade riskgruppen. Man ska inte underskatta
              riskerna, men dessa människor har ätit lax och sill i hela sitt
              liv. De har testats, och det har inte visat sig vara något större
              fel på dem relaterat till dioxin. De pratar och står fortfarande
              upp. Man ska, som sagt, inte underskatta riskerna, men jag vill
              bara påpeka detta.
            </seg>
            <seg n="2c6ac6dd">
              Dessutom har ett stort antal länsstyrelser yttrat sig i frågan,
              även länsstyrelsen i mitt eget hemlän Blekinge. Där tar man upp
              kostråden, och man tar upp de regionala och lokala starka negativa
              effekterna som det innebär om man inte får ett undantag. Länsstyrelserna
              anser att ett undantag bör förlängas.
            </seg>
            <seg n="8171efbd">
              Jag hoppas i och med detta att landsbygdsministern arbetar väldigt
              aktivt med frågan därför att det är en ödesfråga för landets fiskare.
              Jag hoppas att ambitionsnivån i denna fråga är hög i Regeringskansliet.
            </seg>
          </u>
          <note type="speaker" n="422e3ab3">
            Anf. 11 ROLAND UTBULT (KD):
          </note>
          <u who="roland_utbult_bfeef4" xml:id="i-c0899324dc3d96d3-0" n="5b0bc60b">
            <seg n="b31c3d61">
              Fru talman! Jag har stor respekt för landsbygdsministerns engagemang,
              inte minst när det gäller Matlandet och har stora förhoppningar
              om att ministern ska lyckas när det gäller detta aktuella undantag.
            </seg>
            <seg n="85020b9d">
              Jag brukar ta till orda när det gäller Västerhavet och fisket
              där. Jag har mina rötter där. Jag är uppvuxen i en familj med
              rötter i yrkesfisket sedan Gustav Vasas tid ungefär och känner
              mycket starkt för det. Men jag känner också starkt för fiskenäringen
              i Östersjön. De yrkesfiskare som finns kvar längs vår kust, som
              är Europas längsta kust, måste vi värna om. De har i stort sett
              ensamma fått klä skott under lång tid för att förekomsten av fisk
              minskar i våra hav trots att det finns många andra orsaker.
            </seg>
            <seg n="081a7f7b">
              Suzanne Svensson tar i sin interpellation upp ett viktigt problem
              som behöver lösas. Sedan 2002 har Sverige haft ett tillfälligt
              undantag från EU:s gränsvärden för dioxiner i viss fisk i Östersjöområdet.
              Det gäller bland annat lax, sill, eller strömming som den kallas
              norr om Kalmar, öring och röding. Undantaget innebär att fiskarterna
              inte får säljas annat än på den svenska marknaden förutsatt att
              ett system med kostråd för att informera konsumenterna om säker
              konsumtion av fisken finns.
            </seg>
            <seg n="f4b6ee41">
              De ansvariga myndigheterna i Sverige utredde frågan om dioxiner
              för omkring åtta år sedan och tog beslut, och EU-kommissionen
              föreslår nu att Sverige och Finland ska få fortsätta med detta.
              EU-kommissionen är helt inne på att bevilja Sverige undantag,
              och det löper fram till den 31 december.
            </seg>
            <seg n="6b109ab2">
              Landsbygdsministern talar ofta om Matlandet. Jag tycker att det
              är ett vackert uttryck. Jag hoppas att han inte har ensamrätt
              på detta uttryck. Men det är ett fint uttryck för vad som kan
              hända vid våra kuster och runt om i vårt land.
            </seg>
            <seg n="9b892875">
              Jag hoppas att landsbygdsministern och regeringen nu ser till
              att Sverige får fortsätta ha sitt undantag för yrkesfiskets skull
              och för att de som vill ska kunna njuta av fisk från våra hav.
              Det handlar också om vikten av att skapa stabilitet som kan ge
              framtidstro för företagare. Man kan inte ändra förutsättningarna
              hur som helst för dem som satsar på fiske. Efter att Livsmedelsverket,
              regeringen och EU-kommissionen för bara cirka åtta år sedan tog
              ställning för att systemet med kostråd var fullt tillräckligt
              för att medge Sverige ett undantag investerade många fiskeföretag
              i allt från förädlingsanläggningar till olika fångstredskap.
            </seg>
            <seg n="a9955b6d">
              Fru talman! Enligt Livsmedelsverkets råd kan vuxna äta fet fisk
              från Östersjön en gång i veckan utan att få i sig för mycket dioxin.
              Barn och gravida kvinnor ska vara försiktigare. Dessa kostråd
              är naturligtvis väldigt viktiga.
            </seg>
            <seg n="e0ba6afe">
              I sammanhanget kan jag också nämna när det gäller fisk och fiskprodukter
              att det är mycket annan fisk än den som nämns här som äts av människor
              i vårt land och runt om i regionen. Vi importerar fisk bland annat
              från Norge.
            </seg>
            <seg n="a1134402">
              Man kan förutse att tillgången på färsk fisk av andra fiskslag
              än de som undantaget gäller kommer att påverkas om Sverige avstår
              från att behålla undantaget.
            </seg>
            <seg n="c78f7189">
              Över en miljon människor i norra Sverige har i dag tillgång till
              färsk fisk från det småskaliga kustfisket i regionen. Fisket i
              Bottniska viken och i Östersjön har, likt min egen släkt, anor
              från Gustav Vasas tid.
            </seg>
            <seg n="e8130ff6">
              Vi kristdemokrater har precis som landsbygdsministern, tror och
              hoppas jag ambitionen att det här undantaget ska fortsätta att
              gälla för Sverige.
            </seg>
          </u>
          <note type="speaker" n="3dec4961">
            Anf. 12 Landsbygdsminister ESKIL ERLANDSSON (C):
          </note>
          <u who="eskil_erlandsson_6e35c7" xml:id="i-7423a1c6a9ad0ab8-5" n="de85562b">
            <seg n="6c92934f">
              Fru talman! Jag vill tacka för den interpellation som jag har
              fått i det här viktiga ämnet. Interpellationen är viktig av det
              skälet att fisk är en viktig del i min och regeringens vision
              om Matlandet Sverige.
            </seg>
            <seg n="5a62d999">
              Jag värnar om och jobbar på bred front med det småskaliga fisket,
              likaväl som med andra aktiviteter i kustbanden. Jag gör det därför
              att jag vill ha jobb, tillväxt och utveckling i alla delar i vårt
              land, bland annat genom att anpassa nya och förändrade fiskeregleringar
              så att de till exempel inte oproportionerligt drabbar det småskaliga
              kustfisket.
            </seg>
            <seg n="45914e52">
              När det gäller dioxiner och även PCB:er är det emellertid viktigt
              att vi fortsätter arbetet för att minska tillförseln av dioxiner
              till våra miljöer. Det är bara på det sättet som vi i grunden
              kan lösa problemet och på så sätt få bukt med det.
            </seg>
            <seg n="7b8762c3">
              Vi har, tycker jag, kommit långt på hemmaplan med att reducera
              utsläppen. På den internationella arenan, som det ju efterlysts
              synpunkter på här i debatten, lägger Sverige stor vikt vid arbetet
              inom ramen för olika internationella överenskommelser, till exempel
              luftvårdskonventionen om att begränsa utsläppen av luftföroreningar
              och Helsingforsskonventionen om långlivade organiska föreningar,
              för att nämna två av de aktiviteter som är i gång för att minska
              de problem med PCB:er och dioxiner som vi har i vårt samhälle.
            </seg>
            <seg n="b3291ac1">
              Livsmedelsverket är en av våra expertmyndigheter. Vi har varit
              tidigt ute, vilket jag också vill påpeka. Redan 2009 bad vi Livsmedelsverket
              och vårt fiskeriverk att bedöma konsekvenserna av det undantag
              som skulle gå ut 2011, alltså två år tidigare, bedömde vi. I tid
              ligger vi nu, tycker jag, bra till för att kunna göra de övervägningar
              och bedömningar som vid alla typer av så här svåra avvägningar
              måste göras. Det är alltid avvägningar som måste göras, speciellt
              när det handlar om mat, livsmedel, som konsumeras av såväl vuxna
              som barn.
            </seg>
            <seg n="fe9989fd">
              För att komma till ett slut: Jag vill alltså tro att det finns
              en lösning som gör det möjligt för oss att behålla det småskaliga
              yrkesfisket och att runt detta utveckla andra verksamheter och
              näringar så att vi får tillväxt och nya jobb i de kustnära områdena
              detta samtidigt som vi värnar folkhälsan.
            </seg>
            <seg n="607163b1">
              De avvägningar som behöver göras sker i en beredning som just
              nu pågår i Regeringskansliet därav det kanske inte helt klargörande
              svaret; ett sådant kan jag vid det här tillfället inte ge eftersom
              beredning pågår. Men min tro är, som sagt, att det är fullt möjligt
              att fortsätta med det småskaliga fisket samtidigt som vi värnar
              folkhälsan.
            </seg>
          </u>
          <note type="speaker" n="98003d80">
            Anf. 13 SUZANNE SVENSSON (S):
          </note>
          <u who="suzanne_svensson_502ccf" xml:id="i-ef42f752d25da24e-1" n="6d05a2ed">
            <seg n="e6313c95">
              Fru talman! Eftersom jag kommer från Blekinge utgår jag från
              läget där, men situationen är naturligtvis likadan i hela Östersjön.
            </seg>
            <seg n="1866061f">
              Fisket i Blekinge har alltid stått på fyra ben sill, torsk, ål
              och lax. Ålfisket får i dag utövas endast av ett fåtal fiskare.
              Man måste också ha en viss inkomst från sitt ålfiske för att få
              fiska och få licens. Detsamma gäller för trålfiske efter sill.
            </seg>
            <seg n="e9d3f50f">
              Torskfisket dominerar, men tillgången varierar år från år. Då
              återstår laxfisket som för många fiskare är ett viktigt komplement
              till annat fiske. Till dem som inte vet det kan jag säga att fisket
              är säsongsbetonat. Man fiskar alltså inte en och samma sort året
              runt.
            </seg>
            <seg n="50d7bf39">
              Man väljer i dag att äta lokalt fångad lax hellre än odlad norsk
              lax eftersom andra fiskarter används till matning av denna. Bland
              annat sägs andra hotade arter användas. Östersjölaxen däremot
              föder sig själv.
            </seg>
            <seg n="7ea55177">
              Många konsumenter vill i dag använda lokala produkter och köpa
              direkt av fiskaren och därmed bidra till den lokala ekonomin.
              Surströmming, som naturligtvis inte finns i Blekinge, samt böckling
              och närproducerade sillinläggningar är ytterligare produkter som
              skulle försvinna från marknaden.
            </seg>
            <seg n="93cfbf8f">
              När det gäller halterna av miljögifterna PCB och dioxin finns
              det studier som bland annat Naturhistoriska riksmuseet och Livsmedelsverket
              har redovisat och som visar att halterna sjunkit under de senaste
              decennierna. Man har också gjort studier av halterna av dessa
              ämnen i blodet på mönstrande män och i bröstmjölken hos kvinnor.
              Enligt alla miljöindikatorer fortsätter halterna att sjunka.
            </seg>
            <seg n="c6b26b91">
              Man kan konstatera att ytterst få barn i dag äter stora mängder
              fisk. Ännu färre äter sill eller lax från Östersjön. Vuxna har
              tillgång till en bra kostrådgivning, som tidigare sagts här.
            </seg>
            <seg n="ce8b2344">
              Man har också påtalat att kommissionen vill ge bland annat Sverige
              ett nytt undantag. Det gäller då sill som är större än 17 centimeter
              och vild lax från Östersjön.
            </seg>
            <seg n="db69ee34">
              Jag har fått veta att man i mars ska rösta om förslaget. Ministern
              får gärna korrigera mig där; det brinner ju i så fall i knutarna.
              Regeringskansliet skulle också, har man sagt, under perioden från
              den 1 mars till den 14 mars ta fram Sveriges ståndpunkt. I så
              fall är det kanske lite konstigt om det ännu inte är klart. Dock
              kan det vara så att jag har felaktiga uppgifter.
            </seg>
            <seg n="e1e93007">
              Fisket har länge varit på tillbakagång i Blekinge. Men ett arbete
              med ett flertal åtgärder har påbörjats för att främja ett hållbart
              småskaligt kustfiske och vända den nedåtgående trenden. Dessa
              åtgärder har styrkts av regeringens strävan att satsa på ett hållbart
              småskaligt fiske. Biosfärkandidaten Blekinge Arkipelag arbetar
              mycket bland annat tillsammans med fiskenäringen för en hållbar
              utveckling inom fisket. Man har tillskapat ett leaderområde inom
              Europeiska fiskerifonden som också verkar för att utveckla fiskenäringen.
            </seg>
            <seg n="0172dd54">
              Fiskeriverket driver utvecklingsprojekt tillsammans med fiskenäringen
              inom området sälsäkra burfiskemetoder för torsk. Ett uteblivet
              undantag skulle medföra att arbetet med att utveckla småskaligt
              fiske avsevärt försvåras. Möjligheten att uppfylla visionerna
              inom miljökvalitetsmålet Hav i balans samt levande kust och skärgård
              försämras.
            </seg>
          </u>
          <note type="speaker" n="a7dfcb2d">
            Anf. 14 PETER JEPPSSON (S):
          </note>
          <u who="peter_jeppsson_497b39" xml:id="i-b60b4c390bcfc45a-1" n="26a101a2">
            <seg n="a129bae5">
              Fru talman! Jag kan ha den största respekt för hur man hanterar
              saker i Regeringskansliet det ska man självfallet ha men det här
              är en högaktuell fråga. Jag vet att många just nu lyssnar på den
              här debatten och som på något sätt känner att det är viktigt för
              egen del och för omgivningen att få klarlagt att detta hanteras
              på ett bra och förnuftigt sätt också internt i regeringen.
            </seg>
            <seg n="134690bf">
              Jag tror att landsbygdsministern har en god ambition när det
              gäller den här frågan. Men jag är lite rädd för att andra delar
              kanske lyckas överrumpla med argumentationen internt. Det är dock
              bara ren spekulation. Jag hoppas att ministern är så pass stark
              i sin åsikt att han kan driva frågan så långt som möjligt.
            </seg>
            <seg n="1cb28135">
              Givetvis är detta ett viktigt ämne. Det är också viktigt med
              det arbete som bedrivs för att minska utsläpp av dioxin och PCB
              självklart; ingen ifrågasätter det.
            </seg>
            <seg n="49d3bbfc">
              Fiske är, som sagt, en viktig del i visionen om Matlandet Sverige.
              Jag skulle vilja säga att det egentligen har en nyckelroll.
            </seg>
            <seg n="cd1a9870">
              Det gläder mig att landsbygdsministern i debatt efter debatt,
              i svar på skriftliga frågor med mera har talat sig varm för det
              kustnära fisket. Det är bra. Men jag hoppas att det i slutändan
              när resultatet ska redovisas inte bara var vackra ord och ingen
              handling, för mer än så förtjänar det svenska fisket.
            </seg>
            <seg n="44a1fc70">
              Jag såg att Livsmedelsverket hänvisade till att man kan köpa
              och äta odlad lax. Då vill jag bara säga att om man kör med den
              argumentationen, har man då tänkt på att den odlade laxen medicineras
              och äter massvis av annan fisk som antingen är överfiskad eller
              utrotningshotad? Sedan ska vi inte tala om transporterna av den.
            </seg>
          </u>
          <note type="speaker" n="e25f1cdb">
            Anf. 15 ROLAND UTBULT (KD):
          </note>
          <u who="roland_utbult_bfeef4" xml:id="i-c0899324dc3d96d3-1" n="5b0bc60b">
            <seg n="ee7af6a2">
              Fru talman! Tack, landsbygdsministern, för svaret och uttrycket
              för tron på en lösning! Det finns många oroliga fiskare runt om,
              som vi hörde Peter Jeppsson säga, och det är säkert många som
              ser på detta nu. Vi hoppas att det må lyckas ministern att få
              detta undantag att fortsätta.
            </seg>
            <seg n="3b94d9ed">
              Suzanne Svensson har samma iver för detta för Blekingefiskare,
              och jag från Bohuslän känner också starkt för fiskare runt om
              i vårt land.
            </seg>
            <seg n="381c514e">
              Jag tänkte säga någonting om hur vi kristdemokrater ser på det
              här. Vi ville ju ha ett fortsatt undantag från EU:s gränsvärden
              för dioxiner i viss fisk i Östersjöområdet, som det här handlar
              om. Vi tror att det är behövligt, givet det småskaliga och kustnära
              fiskets fortlevnad och detta som handlar om en levande kust och
              skärgård.
            </seg>
            <seg n="38cbe28a">
              Det här gäller betydelsen av att till exempel kunna framställa
              och saluföra surströmming. Jag måste ärligt säga att det inte
              är någon av mina favoriter jag gillar mer sill, makrill och sådant.
              Men det är naturligtvis en viktig vara att kunna sälja och saluföra
              på marknaden.
            </seg>
            <seg n="40b3dbc7">
              Vi menar att hälsoaspekten är viktig, speciellt information från
              Livsmedelsverket om kostråd till framför allt gravida kvinnor
              och barn. Som kristdemokrat tror jag att svenska konsumenter är
              kompetenta att göra egna och korrekta val utifrån den information
              och de kostråd som ges av Livsmedelsverket. Om någon vill äta
              surströmming varje dag bör det självfallet påtalas att det finns
              risker med det. Vi måste få ned förekomsten av dioxin.
            </seg>
          </u>
          <note type="speaker" n="0c56282d">
            Anf. 16 Landsbygdsminister ESKIL ERLANDSSON (C):
          </note>
          <u who="eskil_erlandsson_6e35c7" xml:id="i-7423a1c6a9ad0ab8-6" n="de85562b">
            <seg n="f8ba800f">
              Fru talman! Låt mig först ge någon kommentar till de referat
              som har gjorts kring Livsmedelsverkets bedömningar i den här frågan.
            </seg>
            <seg n="10fa8da2">
              Låt mig konstatera att Livsmedelsverket är en av våra expertmyndigheter
              i samhället. De baserar sina utlåtanden på data som är insamlade
              och på den kunskap som finns tillgänglig. Det är deras uppgift
              att göra det som de nu har gjort, och de har gjort det inom den
              tid som vi har begärt från regeringen. Vi har därför god tid på
              oss att värdera de värderingar som vår expertmyndighet har gjort
              tillsammans med andra värderingar som görs av olika myndigheter
              men också inspel som görs av myndigheter och organisationer.
            </seg>
            <seg n="79c03287">
              Låt mig bara verifiera att jag är mycket medveten om att ett
              icke fortsatt undantag skulle få stor betydelse för dem som bedriver
              verksamhet runt fisket. Jag är självfallet väldigt medveten om
              detta. Men jag upprepar: Jag är övertygad om att vi kan finna
              en lösning som skyddar konsumenters hälsa. Det är också mitt uppdrag
              att se till att den mat som serveras på olika ställen är sund,
              frisk och hälsosam att äta, samtidigt som vi medger ett livskraftigt
              nyttjande av den naturresurs som finns bland annat i Östersjön
              genom att det småskaliga kustnära fisket på ostkusten men också
              i de stora sjöarna kan fortsätta att bedriva sin verksamhet.
            </seg>
            <seg n="a22480dd">
              Jag har inte fått frågan, men jag svarar ändå på den: När kan
              regeringen förväntas ta ställning i den här frågan? Om inget oförutsett
              inträffar kommer regeringen att ta ställning den 8 april. Det
              är då jag upprepar det i ovanligt god tid i förhållande till det
              datum som vårt undantag gäller till, nämligen den 31 december.
              Det är alltså mer än sex månader innan undantaget går ut, och
              det är mycket ovanligt att det är på detta sätt. Det beror bland
              annat på den vikt som frågan har för många yrkeskvinnor och män
              men också för oss alla som är konsumenter av fisk.
            </seg>
          </u>
          <note type="speaker" n="1d0edae4">
            Anf. 17 SUZANNE SVENSSON (S):
          </note>
          <u who="suzanne_svensson_502ccf" xml:id="i-ef42f752d25da24e-2" n="6d05a2ed">
            <seg n="0eebeb8c">
              Fru talman! Jag ska börja där också Roland Utbult började. Jag
              är en person som hela mitt liv har levt vid och emellanåt på havet.
              Min far och min släkt har varit yrkesfiskare sedan lång tid tillbaka,
              och när jag var yngre serverades det ofta fisk i mitt hem. Jag
              tillhör de personer som sällan äter fisk ute på restaurang, inte
              för att jag inte tycker om fisk utan för att jag vill veta att
              fisken jag äter är färsk. Framför allt vill jag inte äta någon
              fisk på restaurang som jag inte kan uttala namnet på och som har
              färdats runt halva jordklotet för att jag ska få den på min lunchtallrik.
            </seg>
            <seg n="95245573">
              Eftersom jag bor i en kuststad pratar vi mycket om hur vi ska
              kunna utveckla turismen, bland annat framhålla vår vackra skärgård
              och möjligheten att njuta av atmosfären runt en fiskehamn och
              att äta fisk som är närfiskad och närproducerad. Jag tror att
              jag delar den synen jag tror det egentligen fortfarande med Eskil
              Erlandsson, men efter det svar som jag fick på min interpellation
              i dag är jag osäker på vad ministern menar med Matlandet Sverige
              och dess utveckling. Jag hoppas att det inte är avveckling vi
              pratar om.
            </seg>
            <seg n="920fa44a">
              Om inte Sveriges regering agerar nu ministern sade att det kommer
              ett besked den 8 april, och från Finland har det redan kommit
              kommer den nya förordningen att börja tillämpas den 1 juli 2011.
              Även om vi har undantaget året ut gäller den nya förordningen
              från den 1 juli, och det är inte så lång tid till dess. Jag hoppas
              att det blir ett positivt svar, och kanske lite raskare också.
            </seg>
          </u>
          <note type="speaker" n="592b8cd6">
            Anf. 18 Landsbygdsminister ESKIL ERLANDSSON (C):
          </note>
          <u who="eskil_erlandsson_6e35c7" xml:id="i-7423a1c6a9ad0ab8-7" n="de85562b">
            <seg n="06d71a56">
              Fru talman! Tack, allesammans, för den debatt som vi har haft
              kring ett angeläget ärende!
            </seg>
            <seg n="c002fb5f">
              Låt mig i slutinlägget än en gång påpeka att fisk är en viktig
              del av Matlandet Sverige. Det ger jobb och utveckling i olika
              och alla delar av landet, och dessutom är det viktigt ur många
              aspekter för konsumenten att nu och då äta fisk.
            </seg>
            <seg n="223faee7">
              Jag vill också göra kommentaren att vi redan 2009 i regleringsbrev
              gav två myndigheter speciella uppdrag att titta på den här frågan,
              detta för att vara väl föreberedda inför den prövning och beredning
              som just nu pågår och som jag förväntar mig kan vara en del av
              beslutsfattandet senast den 8 april i år.
            </seg>
            <seg n="b523fd4a">
              Tack, fru talman, för den här debatten!
            </seg>
          </u>
          <note n="999e5b5a">
            Överläggningen var härmed avslutad.
          </note>
          <note n="f4a15507">
            8 § Svar på interpellation 2010/11:246 om skydd av fjällnära
            skog med särskilt höga naturvärden
          </note>
          <note type="speaker" n="967538cf">
            Anf. 19 Landsbygdsminister ESKIL ERLANDSSON (C):
          </note>
          <u who="eskil_erlandsson_6e35c7" xml:id="i-7423a1c6a9ad0ab8-8" n="de85562b">
            <seg n="b027e638">
              Fru talman! Åsa Romson har frågat miljöministern:
            </seg>
            <seg n="022bb487">
              Vad avser miljöministern att göra för att förtydliga skogsvårdslagens
              18 § så att tillstånd inte ges till skövling av fjällnära skog
              med mycket höga naturvärden?
            </seg>
            <seg n="0ea6d64f">
              Vad avser miljöministern att göra för att förhindra att nyckelbiotoper,
              värdekärnor och annan skyddsvärd skog avverkas på grund av brist
              på medel hos våra skogsvårdande myndigheter?
            </seg>
            <seg n="b95575d0">
              Vad avser miljöministern att göra för att vi ska ha gällande
              etappmål för skydd av skog som vägledning för våra myndigheters
              agerande?
            </seg>
            <seg n="5de29a17">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="d3978df6">
              För att börja med frågan om skogsvårdslagens 18 §: Det är Skogsstyrelsen
              som är tillsynsmyndighet och därmed den som har ansvaret för att
              göra bedömningar i det enskilda fallet. Jag anser att lagen är
              tillräckligt tydligt formulerad, men inser att det kan finnas
              gränsdragningsproblem. Det är mycket svårt och knappast önskvärt
              att detaljreglera hur och när avverkningstillstånd ska ges. Det
              är Skogsstyrelsen som expertmyndighet som har att väga samman
              alla faktorer och förutsättningar i det enskilda ärendet. Det
              är viktigt att framhålla att när tillstånd till avverkning ges
              har Skogsstyrelsen även möjlighet att besluta om hur avverkningen
              ska genomföras, det vill säga vilka hänsyn som ska tas till naturvårdens
              och kulturmiljövårdens intressen samt till rennäringens intressen,
              men också om vilka åtgärder som ska vidtas för att trygga återväxten.
            </seg>
            <seg n="cc7550a7">
              Den svenska skogspolitiken ger skogsbruket stor frihet och stort
              ansvar för att nå skogspolitikens jämställda miljö- och produktionsmål.
              Det innebär att skogsbruket har ett stort ansvar för att ta miljöhänsyn
              vid skogsbruksåtgärder och att säkerställa en god föryngring och
              god tillväxt i skogen. I de områden som har de högsta naturvärdena
              ska inte skogsbruk förekomma alls, och därför skyddas dessa områden
              som naturreservat, biotopskyddsområden, genom naturvårdsavtal
              eller genom markägarens frivilliga bevarande. Det är viktigt att
              vi kan bruka den skogliga resursen i alla delar av landet utan
              att förbruka den. Ett hållbart skogsbruk ger möjligheter till
              sysselsättning och inkomster i många delar av vårt land där det
              annars kan vara svårt att hitta en försörjning.
            </seg>
            <seg n="bced61e7">
              Så till den andra frågan angående skyddsvärd skog. Regeringen
              lade under den förra mandatperioden fram propositionen Hållbart
              skydd av naturområden som beslutades av riksdagen i november 2009
              och där den frågan diskuterades. Regeringen anser att såväl det
              allmänna som skogsägarna måste ta ett ansvar för att skyddsvärda
              skogar inte ska påverkas negativt. Att skydda naturvärden behöver
              inte innebära att staten tar över marken eller att det blir ett
              absolut förbud mot skogsbruk. Vi vet att många markägare gärna
              vill vara med och bidra i naturvården, och det finns ofta möjligheter
              att hitta skogsbruksmetoder som gör att naturvärden kan utvecklas
              positivt i kombination med fortsatt virkesproduktion.
            </seg>
            <seg n="fcfff4a3">
              I propositionen presenterar regeringen en strategi för arbetet
              med långsiktigt skydd av skog och föreslår flera nya arbetsformer
              för att öka skyddet av värdefull skogsmark i Sverige. Det handlar
              bland annat om det så kallade Kometprogrammet, ett program för
              markägarinitiativ till skydd av skogar med höga naturvärden. Vi
              har också möjliggjort en ökad användning av naturvårdsavtal genom
              att låta både länsstyrelser och Skogsstyrelsen teckna naturvårdsavtal
              på skogsmark. Ersättningsnivåerna har höjts, och det finns numera
              möjlighet att teckna både långa och korta avtal. Med de olika
              nya verktygen och arbetssätten inom naturvården finns det nu flera
              lösningar för att trygga naturvärdena, antingen genom frivilliga
              åtaganden i avtalsform eller genom områdesskydd.
            </seg>
            <seg n="2c5f3cf8">
              När det gäller den tredje och sista frågan har regeringen, i
              enlighet med miljömålspropositionen från 2010 som beslutades av
              riksdagen i juni 2010, tillsatt en parlamentarisk beredning som
              har till uppgift att ta fram förslag till etappmål, styrmedel
              och åtgärder för det fortsatta miljömålsarbetet. En första delredovisning
              med förslag till strategier gjordes till regeringen i december
              2010, och ytterligare en redovisning kommer att ske senast den
              31 mars i år. Dessa förslag kommer att beredas inom Regeringskansliet.
              Arbetet med att lägga fram förslag till nya etappmål för miljökvalitetsmålet
              Levande skogar pågår därmed redan, och regeringen anser att vi
              bör invänta det arbetet innan andra åtgärder vidtas.
            </seg>
          </u>
          <note type="speaker" n="428f5c00">
            Anf. 20 ÅSA ROMSON (MP):
          </note>
          <u who="asa_romson_0ca12e" xml:id="i-7309e5dc30684381-0" n="a1d505b9">
            <seg n="e839bd01">
              Fru talman! Jag skrev den här interpellationen därför att jag
              är allvarligt oroad över den svenska skogen och tillståndet när
              det gäller alla de tjänster som skogen ger oss i form av biologisk
              mångfald, rekreationsmiljöer, ren luft, vattenrening och naturligtvis
              virke med gott rykte och goda kvaliteter.
            </seg>
            <seg n="a8c1117e">
              Det finns inom skogsbruket i dag och i skogsdiskussionen med
              alla de engagerade medborgare, små markägare och naturligtvis
              även skogsbolagen, en ökad oro, som jag uppfattar, när det gäller
              vartåt det svenska skogsbruket leder. Vi fick nyligen en rapport
              om att närmast en tredjedel av de kalavverkningar som genomförs
              i Sverige inte når ens till minimikraven i skogsvårdslagen. Den
              svenska skogsvårdslagen bygger på att man utöver lagens krav på
              frivillig bas under ansvar som skogsägare ska vidta åtgärder för
              ytterligare skydd. Att man inte ens klarar minimikraven är ett
              dåligt tecken och tyder på att diskussionen om ett ökat miljömedvetande
              och ökad hänsyn till de värdefulla krafter vi har i form av biologisk
              mångfald för framtiden när det gäller vår skogsresurs inte har
              nått skogsbruket. Det är därför, tror jag, som vi ser alla dessa
              problem.
            </seg>
            <seg n="2809c719">
              Ett väldigt tydligt exempel som jag nämner i interpellationen
              handlar om den kalavverkning av 40 hektar flerhundraårig skog
              som Skogsstyrelsen nyligen godkänt i Jokkmokks kommun i Änokdeltat.
              Det är på gränsen till det Unescoklassade världsarvet Laponia.
              Det är många som har engagerat sig kring detta. Det är en så oerhört
              unik miljö, också fjällnära. Jag trodde, fru talman, att 2011
              var ett år när skogsdiskussionen i Sverige hade nått så långt
              att vi åtminstone var ense om att fjällnära skogar med sådana
              utpekat mycket höga naturvärden som det här området har Skogsstyrelsen
              har själv pekat på att det har starka nyckelbiotoper inte ska
              kalavverkas i den omfattning som här har godkänts. Det trodde
              jag tillhörde historien, men uppenbarligen inte. Jag tycker att
              det är ett tydligt exempel på att svenskt skogsbruk är på fel
              väg.
            </seg>
            <seg n="de4b114e">
              Jag blir inte heller lugnad av det svar jag har fått av ansvarig
              minister. Regeringen avser med anledning av alla mina tre konkreta
              frågor inte att vidta några som helst åtgärder och har därmed
              inte heller samma problembild som jag har. Man ser inget problem
              med att Skogsstyrelsen är enda tillsynsmyndigheten enligt 18 §,
              som den själv har bestämt aldrig ska tillämpas. De tycker uppenbarligen
              att man ska kunna skövla fjällnära skog med mycket höga naturvärden
              trots att detta förbjuds i paragrafen, men det finns ingen som
              kan klaga.
            </seg>
            <seg n="c6444b75">
              Så har jag frågat hur man kan skydda nyckelbiotoper. Då säger
              ansvarig minister att man från regeringens sida tycker att det
              är bra med de frivilliga avtal som ingås. Det är bra att den möjligheten
              finns, men vad är resultatet, ministern? Vad är resultatet i form
              av ett ökat skydd för den biologiska mångfalden?
            </seg>
            <seg n="c91bf209">
              Fru talman! På den sista frågan, vad ministern tänker göra avseende
              de miljömål där man i dag inte har nått gällande etappmål, svarar
              ministern att han är helt tillfreds med att det inte kommer att
              finnas några delmål före 2013. Han hänvisar till en utredning
              som har den typen av strategier i sikte. Det betyder att vi har
              fått ett hålrum. Trots att det fanns konkreta förslag från det
              tidigare Miljömålsrådet på nya delmål som skulle löpa från i år,
              2011, har man fördröjt hela processen och lagt allihop i en långbänk
              som kommer att resultera i nya miljömål tidigast 2013.
            </seg>
            <seg n="bcd87473">
              Jag tycker att hela den här hanteringen tyder på att regeringen
              inte tar skogens skyddsvärden och miljövärden på allvar.
            </seg>
          </u>
          <note type="speaker" n="3bb6e0be">
            Anf. 21 Landsbygdsminister ESKIL ERLANDSSON (C):
          </note>
          <u who="eskil_erlandsson_6e35c7" xml:id="i-7423a1c6a9ad0ab8-9" n="de85562b">
            <seg n="3c874151">
              Fru talman! Låt mig inledningsvis även i detta fall tacka för
              interpellationen. Det är en angelägen frågeställning som tas upp
              där.
            </seg>
            <seg n="275b8090">
              Skogspolitiken har två jämställda mål, vilket innebär att avvägningar
              hela tiden måste göras. Det är viktigt att vi brukar den skogliga
              resursen med alla dess värden och att vi gör det i alla delar
              av vårt land utan att vi förbrukar den. Ett hållbart skogsbruk
              ger möjligheter till sysselsättning och inkomster. Men det ger
              också andra värden. De här avvägningarna måste hela tiden göras.
              Det förekommer brister, och vi kan bli bättre och effektivare,
              både när det gäller den biologiska mångfalden, som är föremål
              för diskussionen, och i produktionsfrågesammanhang.
            </seg>
            <seg n="2944350f">
              Jag anser att vår skogspolitik ger möjlighet och förutsättningar
              för att skogens alla värden i vid bemärkelse även fortsättningsvis
              ska både finnas kvar och kunna utvecklas. Men för att kunna göra
              det här är det klart att vi måste ha kunskaper. Just nu vet jag
              att vår expertmyndighet på det skogliga området, Skogsstyrelsen,
              håller på att bygga upp en kunskapsplattform.
            </seg>
            <seg n="fe199b16">
              För att komma närmare interpellationen: Om en avverkning bedöms
              vara oförenlig med intressen som är av väsentlig betydelse för
              naturvården eller kulturminnesvården beslutar Skogsstyrelsen normalt
              om bildande av ett biotopskyddsområde, eller så beslutar länsstyrelsen
              om att inrätta ett naturreservat. Det är det normala. Jag kan
              inte gå in på något enskilt ärende, men det är det normala om
              ett intresse starkt överstiger ett annat intresse. Men mitt generella
              svar är att de skogliga värdena, som är många, måste bevaras i
              alla typer av skogsmark, även så kallad produktionsskogsmark.
            </seg>
            <seg n="c1870fb7">
              Hur är det då med de miljömål vi har satt upp? Den regering som
              verkade 20062010 gjorde stora insatser på detta område. Anslaget,
              för att tala om pengar, ökade sedan perioden före från 6 miljarder
              kronor till 7,5 miljarder kronor. Det var en anslagsökning i ett
              ekonomiskt läge då vi hade en finanskris i världen, märk detta!
            </seg>
            <seg n="5e4fa27e">
              Vi gjorde stora avsättningar i form av att det statliga bolaget
              Sveaskog avsatte och skyddade 70 000 hektar, Fastighetsverket
              42 000 hektar och Fortifikationsverket 9 000 hektar av de marker
              som myndigheterna eller bolagen förfogar över. Därtill ökade alltså
              anslaget för inköp. Till detta kommer att det har fattats ett
              beslut om att 100 000 hektar mark ska avsättas från Sveaskog för
              att de ska kunna byta till sig privata marker som är skyddsvärda.
            </seg>
            <seg n="409740ab">
              Detta gör att vi har uppnått det som ingen trodde skulle kunna
              uppnås, nämligen det etappmål som fanns fram till 2010. Nu är
              vi där, och det är jag jätteglad över. Vi har alltså kommit väldigt
              långt på det här området med de instrument som regeringen har
              givit berörda myndigheter.
            </seg>
          </u>
          <note type="speaker" n="f15521c1">
            Anf. 22 ÅSA ROMSON (MP):
          </note>
          <u who="asa_romson_0ca12e" xml:id="i-7309e5dc30684381-1" n="a1d505b9">
            <seg n="0b580c9e">
              Fru talman! Jag måste säga att jag fortfarande inte är lugnad,
              eftersom det vi i praktiken ser i skogen i dag, herr minister,
              är att stora värdekärnor avverkas.
            </seg>
            <seg n="57f77c05">
              Jag har hört även din kollega miljöminister Carlgren stå här
              och slå sig för bröstet med anledning av den Sveaskogssatsning
              som man fick loss genom att man skulle kunna byta skogarna. Det
              är naturligtvis jättebra. Du måste bara vara ärlig och säga att
              vi ännu inte har sett hur det bytet har skett. Vi har ännu inte
              sett hur man har lyckats skydda värdefull skog, just de värdekärnor
              vi behöver, generellt över hela Sverige genom det här bytet. Möjligen
              har ni tagit ut segern i förskott. Men vi är väldigt positiva
              till att man gör den ansträngningen.
            </seg>
            <seg n="b0472f98">
              Problemet som jag pekade på i min interpellation ligger snarare
              i regeltillämpningen hos era myndigheter, som ni inte ger en tillräckligt
              tydlig inriktning på att det behövs ett stopp för avverkning av
              värdekärnor i den svenska skogen. Vad är det för fel i svensk
              skogslagstiftning när flerhundraårig fjällnära skog får kalavverkas?
            </seg>
            <seg n="1ffdf96a">
              Jag vet inte i vilken skogspolitisk debatt landsbygdsministern
              rör sig, men i den debatt som jag rör mig i blir jag orolig för
              ryktet hos det svenska skogsbruket och den svenska skogsvården.
              Vi vet att även våra skogsvårdsföretag har haft problem vid försäljning
              av sina produkter utomlands därför att vi har avverkat fjällnära
              skog i Sverige.
            </seg>
            <seg n="f59bdb25">
              Fru talman! Det ärende som jag tog som exempel i min interpellation
              gäller Änokdeltat nära Laponia, som är ett världsarvsområde i
              Sverige. Turistsektorn är naturligtvis oerhört viktig däruppe,
              men vi ser också hur utländska engagerade miljöorganisationer
              och andra trycker på här. De har uppmärksammat detta. De känner
              sig inte alls lugna och trygga med att den svenska skogspolitiken
              ger skydd, går framåt med högre miljövärden och ligger före med
              moderna och bättre brukningsmetoder och en bättre dialog som säkerställer
              att värdekärnor inte avverkas.
            </seg>
            <seg n="d08d7d15">
              Här avverkas det! Då är det någonting som inte fungerar, och
              jag blir inte trygg när den ansvarige ministern i den borgerliga
              regeringen står här i talarstolen och slår sig för bröstet över
              alla möjligheter och alla pengar som man har spenderat i sektorn.
              När det gäller pengarna ska vi säga att den ökning av det totala
              anslaget för biologisk mångfald i Sverige som har varit stadig
              sedan 70-talet och framåt har avtagit med den borgerliga regeringen.
              Det märker vi när dessutom länsstyrelsen, trots denna vädjan från
              väldigt många människor, i det här fallet avstår från att använda
              sitt instrument att göra ett naturreservat av de här markerna.
              Det är en partikollega till landsbygdsministern som är högste
              ansvarige för de besluten. Det gör man alltså i ett område där
              vi har helt unika miljövärden.
            </seg>
            <seg n="e42a70fc">
              Då frågar man sig: Vad händer med områden som inte är fjällnära
              och inte ligger inom miljömålet Storslagen fjällmiljö, men väl
              ska uppfylla krav på biologisk mångfald? Sådana områden har vi
              på många ställen i Sverige. En tredjedel av kalavverkningarna
              uppnår inte miniminormerna för avverkning. Där pågår en översyn
              hos Skogsstyrelsen, men det finns inga instrument eller anvisningar
              från regeringen avsedda att tydligt skärpa de bedömningar som
              görs och som fru talman, jag måste återigen peka på det ingen
              i Sverige har rätt att klaga på. Det blir lite problematiskt.
              Vi har en myndighet som har att hantera ett regelverk som innebär
              ett förbud, som vi tycker när vi läser det. Man kan enligt 18
              § inte ge tillstånd till att kalavverka fjällnära skog med höga
              skyddsvärden. Men samma myndighet tillämpar det och säger: Jo,
              i det här fallet ser vi inga problem.
            </seg>
            <seg n="3a8bcea6">
              Och ingen kan klaga på detta! Inte undra på att vi får en dålig
              regelefterlevnad hos myndigheterna när regeringen inte tar tag
              i eller ser problemen!
            </seg>
          </u>
          <note type="speaker" n="2e4b64f9">
            Anf. 23 Landsbygdsminister ESKIL ERLANDSSON (C):
          </note>
          <u who="eskil_erlandsson_6e35c7" xml:id="i-7423a1c6a9ad0ab8-10" n="de85562b">
            <seg n="1aae102c">
              Fru talman! Allmänna medel är en begränsad resurs, och vi måste
              säkerställa att de allmänna medel som ställs till alla områdens
              förfogande används effektivt och att de gör mest och bäst nytta
              ur det allmännas perspektiv. Därför har vi på det här området,
              likaväl som på väldigt många andra områden, tagit fram strategier
              och kriterier för urval av områden som ska eller bör skyddas för
              att se till att det blir de mest skyddsvärda och högst prioriterade
              områdena som staten med allmänna medel tar ansvar för.
            </seg>
            <seg n="db3eca39">
              Dessa strategier är dessutom regionaliserade. Strategierna har
              därmed ett tydligt låt oss kalla det landskapsperspektiv. Det
              tycker jag är väsentligt. Vi kan inte bara se till det enskilda
              skogsbeståndet när vi beslutar om åtgärder, på myndighetsnivå
              eller på någon annan nivå i vårt samhälle. I ett landskap där
              redan en stor andel är skyddad är varje ytterligare hektar skog
              som undantas från skogsbruket mindre värd än i ett landskap där
              mindre är skyddat och undantaget från skogsbruk. Om det som är
              kvar att brukas därtill brukas med förstånd och nytta på andra
              sätt i vår skogspolitik tycker jag att det är en grund för att
              göra bedömningen och avvägningen att pengarna kanske gör bättre
              nytta någon annanstans, i ett annat landskapselement, pengar från
              det anslag som för övrigt, jag säger det igen, var större den
              mandatperiod vi har bakom oss än vad det var under den regeringsperiod
              då Åsa Romson hjälpte till i regeringsarbetet och beviljade pengar
              till olika saker.
            </seg>
            <seg n="702eac2c">
              Jag vill dock samtidigt säga att även i det som vi kan kalla
              för den brukade skogen kan vi bli bättre på att ta andra hänsyn
              än bara till de rena produktionsvärden som finns i en skog. Vi
              kan göra det på många sätt i stort och smått. Det förutsätter
              emellertid att vi har kunskap. Speciellt viktigt är att de som
              gör det praktiska arbetet i skogen har kunskap.
            </seg>
            <seg n="78582fc1">
              Andra sätt är, för att ta några exempel, att vi gör barmarksplaneringar
              så att vi kan se de landskapselement och den flora och fauna som
              finns i alla biotoper. Vi kan också försöka undvika avverkningar
              i perioder där vi förstör landskapet, genom körskador till exempel.
              Detta är hela tiden avvägningar som måste göras. Med det styresskick
              vi har i vårt land görs dessa avvägningar inte av regeringen utan
              på myndighetsnivå.
            </seg>
          </u>
          <note type="speaker" n="d87eae9c">
            Anf. 24 ÅSA ROMSON (MP):
          </note>
          <u who="asa_romson_0ca12e" xml:id="i-7309e5dc30684381-2" n="a1d505b9">
            <seg n="545a48fc">
              Fru talman! Den här debatten visar tydligt att vi har lite olika
              syn på hur mycket den biologiska mångfalden och skogsekosystemen
              är värda. Ministern pratar om att avvägningar är en del av den
              svenska skogspolitiken. Det är ju självklart. Men avvägningar
              finns i en kontext, i en debatt och i ett sammanhang med vad samhället
              vill få ut: Hur värderar man resurserna?
            </seg>
            <seg n="2a6fc1e4">
              Under lång tid har man ständigt nedvärderat det som kanske är
              den högsta kvaliteten i den svenska skogen, nämligen den rikedom
              och mångfald som finns det vill säga på de ställen där man har
              den kvar, för man har tyvärr med gamla skogsbruksmetoder förstört
              ganska mycket av den. Där vi har värdekärnor kvar blir det ännu
              viktigare.
            </seg>
            <seg n="bcf85348">
              Jag blir förvånad över att den ansvarige ministern står här i
              kammaren och säger att i områden där det finns mycket skyddad
              skog är det inte lika värdefullt att skydda andra delar. I det
              specifika fall som jag tog som exempel gäller det en buffertzon
              till ett världsarvsområde. Unesco har redan kritiserat att man
              har för dåligt skydd i buffertområdena. Då kommer ansvarig minister
              till riksdagen och säger att i områden där man redan har skyddat
              mycket är det inte så konstigt att man inte vill lägga pengarna
              på att skydda ytterligare skog. Detta gör att 40 hektar av fjällnära
              skog med utpekat mycket höga skyddsintressen ska kalavverkas,
              alldeles på gränsen till världsarvet Laponia, för att pengarna
              tydligen skulle göra mer nytta någon annanstans. Jag tycker inte
              att det låter som en sund skogspolitik för Sverige.
            </seg>
            <seg n="a07f5ca3">
              Jag tror inte att de skogsbrukare som vill vara ute i världen
              och säga att vi vidareförädlar våra produkter, använder våra resurser
              på ett resurssnålt sätt och sätter värde på våra skogsresurser
              har särskilt mycket att sälja om man har den typen av skogsvårdspolitik.
            </seg>
          </u>
          <note type="speaker" n="c2b64059">
            Anf. 25 Landsbygdsminister ESKIL ERLANDSSON (C):
          </note>
          <u who="eskil_erlandsson_6e35c7" xml:id="i-7423a1c6a9ad0ab8-11" n="de85562b">
            <seg n="544f6a7c">
              Fru talman! Jag är glad över att det finns en bred debatt som
              spänner över många frågeställningar när vi pratar skog och skogspolitik.
              Det är viktigt för mig att det finns många som intresserar sig
              för de skogliga frågorna, både ur produktionssynpunkt och ur andra
              synvinklar sociala värden, miljö- och kulturintressen och så vidare
              som finns i våra skogar.
            </seg>
            <seg n="6aef7e39">
              Återigen vill jag säga att detta gör att myndigheter likaväl
              som regeringar hela tiden måste göra avvägningar: Vilket är mest
              väsentligt produktionen, naturvården, något socialt intresse eller
              ett kulturintresse? Ibland går det att samverka och förena de
              här intressena, dock inte alltid. I de fall det inte går att förena,
              när man till exempel ska skydda, måste det göras avvägningar.
              Är det då viktigare att använda tillgängliga resurser på att skydda
              något som vi har en reell brist på, till exempel skyddad mark
              i södra Sverige, med de bok- och ekskogsrudiment som bara finns
              kvar i den delen av landet, än att använda pengarna på att ytterligare
              skydda områden i en annan del av landet som inte har de allra
              högsta skyddsvärdena? Om man har en överfull plånbok och har hur
              mycket pengar som helst, och det brukar oppositionen alltid ha,
              är det klart att man har råd till bådadera, men om man lever i
              verkligheten och vet att pengarna är begränsade måste man ibland
              göra avvägningar och välja bort.
            </seg>
          </u>
          <note n="999e5b5a">
            Överläggningen var härmed avslutad.
          </note>
          <note n="af7c0857">
            9 § Svar på interpellationerna 2010/11:216 och 225 om likvärdig
            tillgänglighet till specialistsjukvård
          </note>
          <note type="speaker" n="dbbfbb33">
            Anf. 26 Socialminister GÖRAN HÄGGLUND (KD):
          </note>
          <u who="goran_hagglund_85150f" xml:id="i-0dba5556f9526632-0" n="dec95e9f">
            <seg n="f9085c91">
              Fru talman! Isak From har frågat mig vilka åtgärder jag avser
              att vidta för att likvärdiga förutsättningar uppnås, så att akut
              sjuka människor inte dör på grund av att ambulansflyg inte kan
              landa och lyfta på natt- och helgstängda flygplatser. Marie Nordén
              har även frågat mig vilka åtgärder jag avser att vidta för att
              patienter i Jämtlands län får samma tillgång till specialistvård
              som övriga medborgare i landet genom exempelvis möjligheten att
              också i fortsättningen kunna flyga till vården i Umeå.
            </seg>
            <seg n="af67feda">
              Varje landsting har det övergripande ansvaret för hälso- och
              sjukvården inom sitt område. Enligt hälso- och sjukvårdslagen
              ska de bland annat svara för att det finns en ändamålsenlig organisation
              för att till och från sjukhus eller läkare transportera personer.
              Det finns inte något närmare angivet krav på om transporterna
              ska ske på väg eller i luften utan det väsentliga är att landstingen
              även i detta led av vårdkedjan uppfyller lagens krav på en god
              vård.
            </seg>
            <seg n="ee1e697e">
              Jag kan inte se att denna fråga, som gäller struktur och organisation
              av transporter inom hälso- och sjukvården, skiljer sig från övrig
              hälso- och sjukvård på ett sådant sätt att det skulle motivera
              att vi frångår landstingens ansvar för att styra och finansiera
              hälso- och sjukvården. Det är de folkvaldas representanter i Jämtlands
              läns landsting som har fått medborgarnas förtroende att styra
              landstinget. Regeringen har inte för avsikt att börja inskränka
              det kommunala självstyret genom att detaljstyra hur ett landsting
              ska organisera sin verksamhet eller att överpröva de folkvalda
              representanternas beslut. Staten har däremot en roll i att sätta
              ramarna för verksamheten genom lagstiftning och att utöva tillsyn
              och följa upp verksamheten. För detta har vi myndigheter som till
              exempel Socialstyrelsen, som har rätt att ingripa om vården inte
              håller tillräcklig kvalitet eller på annat sätt brister. Jag har
              fullt förtroende för att våra myndigheter sköter tillsynen på
              ett tillfredställande sätt och ingriper om det behövs.
            </seg>
            <seg n="449b96ca">
              Det handlar alltså inte om att regeringen skulle undandra sig
              sitt ansvar för transporter inom hälso- och sjukvården, utan det
              handlar i slutändan om att alla aktörer inom hälso- och sjukvårdssystemet
              måste ta sitt ansvar för sin del av systemet.
            </seg>
            <seg n="a1c9c509">
              Den 12 mars 2009 redovisade Transportstyrelsen ett uppdrag från
              regeringen som innebar att myndigheten skulle lämna ett förslag
              på ett system som skapar en tillgänglighet för så kallade SAR-helikoptrar,
              luftburna sjuktransporter, polisflyg med mera, till flygplatser
              på tider då de normalt inte är öppna. Transportstyrelsens förslag
              är att det bör finnas en beredskap om högst en timmes inställelsetid
              dygnet runt för att vid behov och med säkerhet kunna öppna trafikflygplatser
              på tio orter i Sverige. Transportstyrelsens redovisning har varit
              föremål för remiss och bereds för närvarande i Regeringskansliet.
            </seg>
            <seg n="3439acf1">
              Infrastrukturminister Catharina Elmsäter-Svärd har i ett frågesvar
              den 31 januari i år framhållit att hennes ambition är att ett
              system med beredskapsflygplatser ska bli verklighet inom en så
              snar framtid som möjligt. Jag ser med intresse fram emot Näringsdepartementets
              beredning av frågan.
            </seg>
          </u>
          <note type="speaker" n="753fec52">
            Anf. 27 ISAK FROM (S):
          </note>
          <u who="isak_from_0325ff" xml:id="i-3a76e77f872ebd54-0" n="efede4de" next="i-97c06fdd58f8b6e6-0">
            <seg n="aa0a901a">
              Fru talman! Socialministern har valt att besvara min och Marie
              Nordéns interpellationer samtidigt. Det visar att socialministern
              inte har förstått frågornas innebörd och vikt, för det handlar
              egentligen om två helt olika saker. Men trots allt tackar jag
              socialministern för svaret och kan i vart fall av svaret se att
              han verkar halvt yrvaken. Efter den här debatten får vi väl se
              om vi kan väcka socialministern och regeringen så att de blir
              vakna på riktigt.
            </seg>
            <seg n="c811c50f">
              Sedan snart ett år har inte landstingen i norr tillgång till
              alla flygplatser dygnet runt vid akuta sjuktransporter. Det är
              ett allvarligt problem som hotar patientsäkerheten. Det har redan
              lett till att det inträffat incidenter, och minst två fall har
              lett till lex Maria-anmälan.
            </seg>
            <seg n="e659475b">
              Det är av yttersta vikt att livsavgörande sjuktransporter kan
              utföras inom den struktur med universitetssjukhusens olika specialistområden
              som vi har byggt upp i vårt land. De fyra norrlandstingen kräver
              nu att staten tar sitt ansvar för att se till medborgarna i landstingen
              ska ha tillgång till alla flygplatser dygnet runt vid akuta sjuktransporter.
            </seg>
            <seg n="8a46053e">
              Förut kunde till exempel landstinget ringa upp till Lycksele
              eller Gällivare för att öppna flygplatsen mitt i natten. Det går
              inte längre eftersom nya regler har införts i samband med bolagiseringen
              av flygplatserna. Det var viktigare att bolagisera ett antal flygplatser
              snabbt än att se till konsekvenserna för de enskilda medborgarna.
            </seg>
            <seg n="e6bafb50">
              Helge Brändström, som är flygmedicinskt ansvarig i norra sjukvårdsregionen,
              ser det som ett allvarligt säkerhetsproblem för patientsäkerheten.
              Sedan reglerna trädde i kraft har det blivit allt svårare att
              få tillgång till flygplatserna. De fyra norrlandstingen ser det
              som väldigt allvarligt, och det hotar patientsäkerheten.
            </seg>
            <seg n="b29edcc9">
              Problemen ser likadana ut i hela norra sjukvårdsregionen. I värsta
              fall har patientsäkerheten inte längre kunnat garanteras. Redan
              för två år sedan lade Transportstyrelsen fram ett förslag för
              regeringen som innebar att staten skulle ta den grundläggande
              dygnetruntberedskapen i hela landet.
            </seg>
            <seg n="38bb07bd">
              Det har hittills inte hänt något med det förslaget, även om det
              nu påstås att ett arbete pågår i Regeringskansliet om tio prioriterade
              flygplatser. Men hur är det med de andra flygplatserna, socialministern?
              I förslaget från Transportstyrelsen nämns inte kommunala flygplatser.
              Nu vill vi och landstingen i norr att staten tar ansvar även för
              dessa. Det är en viktig jämlikhetsfråga och en rättighet för hela
              landet.
            </seg>
            <seg n="2bb2e784">
              Fru talman! Landstinget anser att samhället via staten bör som
              förr ta ansvar för att säkerställa tillgängligheten till samtliga
              flygplatser inom norra sjukvårdsregionen såväl statliga som kommunala
              när det gäller beredskapsverksamheten. Det borde också vara så
              att den aktivitetsberoende delen av kostnaden för att nyttja flytplatserna
              inte ska belasta landstingen.
            </seg>
            <seg n="db911795">
              Detta var tidigare en statlig angelägenhet. Vi anser fortfarande
              att det är en statlig angelägenhet. Vi vill nu ha svar på vad
              socialministern tänker vidta för åtgärder för att rätta till bekymren.
            </seg>
          </u>
          <note n="5d2eff84">
            Anf. 28 MARIE NORDÉN (S):
          </note>
          <u who="isak_from_0325ff" xml:id="i-97c06fdd58f8b6e6-0" n="efede4de" prev="i-3a76e77f872ebd54-0">
            <seg n="ba8c2149">
              Fru talman! Jag vill börja med att tacka för svaret. När jag
              hör ministerns svar får jag samma fundering som Isak From gav
              uttryck för. Jag undrar om ministern har förstått vad vi försöker
              beskriva för problem och att det är två helt skilda frågor som
              vi har lyft fram här.
            </seg>
            <seg n="d56ac69e">
              När jag hör ministerns svar undrar jag om han verkligen har läst
              min fråga när han skrev svaret. Inte någonstans i min fråga finns
              en tillstymmelse till att försöka lyfta över landstingens uppgifter
              till staten. Inte någonstans kan man läsa att Jämtlands läns landstingspolitiker
              försöker smita från ansvaret att styra landstinget.
            </seg>
            <seg n="fba4d49b">
              Jag efterfrågar inte heller att regeringen ska börja inskränka
              det kommunala självstyret genom att detaljstyra hur Jämtlands
              läns landsting ska organisera sin verksamhet eller genom att ompröva
              folkvalda representanters beslut, som ministern uttrycker sig
              i svaret. När han sedan i svaret blandar in Socialstyrelsens tillsyn
              i frågan visar det ännu mer på att ministern inte har förstått
              min fråga.
            </seg>
            <seg n="c20490e5">
              Ministern säger att alla aktörer ska ta sitt ansvar för sin del
              av systemet. Ministerns ingång i denna fråga är att säga att det
              inte handlar om att regeringen ska undandra sig ansvaret för transporter
              inom hälso- och sjukvården. Det är ju bra. Det konstaterandet
              gäller precis det som min interpellation handlar om och det jag
              vill försäkra mig om. Det är att regeringen i fortsättningen tar
              sitt ansvar för fungerande transporter och i det här fallet flyget
              mellan Östersund och Umeå.
            </seg>
            <seg n="ba50693d">
              Det finns anledning att känna oro för att det kan komma förändringar
              och försämringar vad gäller möjligheterna att resa snabbt och
              bra för Jämtlands läns regionvårdspatienter. Det handlar också
              om regionalpolitiskt och näringspolitiskt viktiga flygkommunikationer
              i Norrland.
            </seg>
            <seg n="01020ac5">
              Jag vill för dem som tittar på debatten från läktaren och kanske
              på tv säga att det här sträcker ganska långt tillbaka i tiden.
              Så tidigt som i december 1980 beslutade riksdagen om riktlinjer
              för den framtida regionsjukvården. För att Umeåregionen skulle
              få ett större patientunderlag utökades den regionen med Medelpad,
              Västernorrland och Jämtlands län.
            </seg>
            <seg n="8c3169e2">
              Riksdagen slog då också fast att om Jämtlands län ska tillföras
              Umeåregionen är det nödvändigt att länets invånare får en försäkran
              om att kommunikationsfrågan löses. En självklar förutsättning
              för en utökning av Umeåregionen med Jämtlands län är att resemöjligheterna
              förbättras för patienter från länet som ska få regionsjukvård
              i Umeå. Snabba och bra kommunikationer måste finnas mellan Jämtlands
              län och Umeå.
            </seg>
            <seg n="91111236">
              Detta är ett riksdagsbeslut som fortfarande gäller. Tidigare
              regeringar har vid flera tillfällen förtydligat det statliga åtagandet
              för flytlinjen mellan Östersund och Umeå. Landstingspolitikerna
              i Jämtland har tagit sitt ansvar och gjort vad de kunnat för att
              uppmärksamma infrastrukturministern på frågan. Tyvärr har man
              ännu inte fått något svar.
            </seg>
            <seg n="f7c473b4">
              Jag försöker med denna debatt få socialministerns uppmärksamhet.
              Det är ett område som socialministern trots allt har ansvar för.
              Jag vill få en försäkran från ministern att riksdagens tidigare
              beslut ligger fast. Vi vill också i framtiden få en försäkran
              om att vi har ett fungerande flyg för sjuka patienter som ska
              vårdas i Umeå men bor i Jämtland.
            </seg>
          </u>
          <note type="speaker" n="b72a66c0">
            Anf. 29 Socialminister GÖRAN HÄGGLUND (KD):
          </note>
          <u who="goran_hagglund_85150f" xml:id="i-0dba5556f9526632-1" n="dec95e9f">
            <seg n="2be21baf">
              Fru talman! Om det är så att man tycker att mina svar inte riktigt
              ansluter till frågan kan det bero på två saker. Det kan vara att
              frågan inte är ställd på det sätt som man hade tänkt sig eller
              att den är missförstådd av den som har varit mottagare av frågan.
              Jag har försökt att svara på de frågor som har ställts i de direkta
              frågorna från de båda frågeställarna.
            </seg>
            <seg n="2fb15b80">
              Det är väldigt viktigt att ha klart för sig den arbetsfördelning
              som finns. Staten bedriver inte hälso- och sjukvård i Sverige.
              Staten bedriver heller inte transportverksamhet å landstingens
              vägnar. Däremot, och jag tror att det är poängen från frågeställarnas
              sida, har staten ett ansvar för att det finns en fungerande infrastruktur.
            </seg>
            <seg n="7a18b027">
              Jag har i mitt svar försökt beskriva hur arbetet, som frågeställarna
              vet ligger på ett helt annat departement, fortgår med sikte på
              att hitta en lösning som gör att vi får väl fungerande transporter.
              Utgångspunkten för det är precis som när det gäller hälso- och
              sjukvården ur mitt perspektiv att vi ska skapa förutsättningar
              för en likvärdig vård i hela landet.
            </seg>
            <seg n="be9738b0">
              Det pågår utöver det, som jag har sagt i svaret, ett arbete inom
              ramen för SKL, Sveriges Kommuner och Landsting. Det är ett särskilt
              projekt som i stor utsträckning bygger på förslaget från Helikopterutredningen.
              Syftet med projektet är att ta fram ett underlag om samverkan
              när det gäller luftburen ambulansverksamhet mellan olika aktörer.
              Projektet ska slutrapporteras till landstingsdirektörerna, det
              vill säga kretsen av de högsta tjänstemännen inom våra respektive
              landsting och regioner, i juni 2011, det vill säga om några månader.
            </seg>
            <seg n="d69e752b">
              Jag har förstås inget annat mål för min verksamhet än att alla
              människor i vårt land ska ha tillgång till bästa möjliga vård
              alltid. Det gäller också under transportskedet. Men alla propåer
              som handlar om att staten ska ta över en del av landstingens verksamhet
              kommer jag att avvisa. Jag föreställer mig att frågeställarna
              så småningom kommer att säga i talarstolen att det verkligen inte
              är det som är deras syfte. Det är i så fall bra, för då är vi
              överens om detta.
            </seg>
          </u>
          <note type="speaker" n="e8c9c461">
            Anf. 30 ISAK FROM (S):
          </note>
          <note n="98955f97">
            Fru talman! Riksdagen beslutade den 3 december 2009 i enlighet
            med regeringens förslag att dela Luftfartsverket och bolagisera
            flygplatsverksamheten. Det nya flygplatsbolaget Swedavia bildades
            den 1 april 2010.
          </note>
          <u who="isak_from_0325ff" xml:id="i-97c06fdd58f8b6e6-1" n="efede4de" prev="i-3a76e77f872ebd54-1">
            <seg n="9a60260b">
              Det är efter detta som problemen har börjat. Luftfartsverket
              har fortfarande ansvar för flygtornen. Swedavia har ansvar för
              flygplatsen i många fall. I andra fall är det kommunerna. I vissa
              fall är det också olika entreprenörer som flyger på en viss sträcka.
              Det kan även finnas en entreprenör som sköter snöröjningen.
            </seg>
            <seg n="8b0fdf4d">
              I det läge som nu råder måste man i vissa fall ha fyra olika
              organisationer i gång. Vi tycker att när man nu fattade beslut
              om bolagisering borde man ha sett att det skulle bli så här. Det
              stod också remissvaren från landstingen att denna del inte var
              tillräcklig. Nu har man hållit på i över två år.
            </seg>
            <seg n="23b74f1e">
              Tycker socialministern att det är landstingen som ska betala
              dyra pengar för att sköta verksamheter som tidigare har legat
              på staten, som de faktiskt gör i dag? I den mån det ens är möjligt
              att öppna flygplatser är det vad landstingen gör i dag. De använder
              pengar som borde gå till vården. Norra sjukvårdsregionen med sina
              speciella geografiska förutsättningar med mycket långa avstånd
              är mer beroende av flygplatser som är tillgängliga dygnet runt
              än vad övriga landet är.
            </seg>
            <seg n="7cc5af2d">
              Enligt landstingens mening är det en primär uppgift för staten
              att säkerställa att samhällets infrastruktur, i detta fall flygplatser,
              är tillgängliga för samhällsviktig verksamhet.
            </seg>
            <seg n="31255825">
              Ambitionsnivån i Transportstyrelsens förslag är enligt landstingens
              mening inte tillräcklig. Det är ändå enligt landstingens uppfattning
              angeläget att åtminstone de förslag som Transportstyrelsen lade
              fram 2010 så snabbt som möjligt förverkligas. De allvarligaste
              konsekvenserna av att flertalet av regionens flygplatser inte
              är tillgängliga dygnet runt är att det hotar patientsäkerheten.
              Under det senaste året har ett antal allvarliga incidenter inträffat
              när flygplatser bland annat i Gällivare inte har kunnat öppnas.
            </seg>
            <seg n="94d6fc07">
              Sjukvårdstransporter har fördröjts och förlängts med befarade
              och konstaterade negativa konsekvenser för enskilda patienter.
              I åtminstone två ärenden har det lett till lex Maria-anmälningar,
              där den mest ifrågasatta komponenten i händelsen var bristande
              tillgänglighet till ambulansflyg vilket ledde till fördröjd transport
              till specialistsjukvård.
            </seg>
            <seg n="09da680c">
              Fru talman! Moderaterna gjorde ett stort nummer i valrörelsen
              av att kommunerna bara ska syssla med välfärdens kärna. Samtidigt
              lämnar regeringen över ansvaret för flygplatser och annan viktig
              infrastruktur till kommunerna. Hur ska vi tolka det?
            </seg>
            <seg n="01406f73">
              Regeringen gör neddragningar i välfärden som lämnar hål i skyddsnäten.
              Landstingen och kommunerna lappar efter bästa förmåga, men det
              som händer är att enskilda drabbas.
            </seg>
            <seg n="afb6787b">
              Nu vill jag veta vad socialministern ska säga. Vad händer om
              det om några veckor föds ett för tidigt fött barn i Sveg eller
              i Gällivare som snabbt behöver tas till Umeå universitetssjukhus?
              Vad händer om vi har en allvarlig brännskada i Lycksele som snabbt
              behöver tas till Uppsala? Vad händer om det sker en lördagskväll?
              Är det då kört för dessa människor när det enda alternativet är
              5060 mil i ambulans på mörka, kalla vintervägar?
            </seg>
            <seg n="15538ec8">
              Fru talman! Jag är ledsen, men jag måste säga att ministerns
              svar oroar mig. Staten har redan ansvaret för den flyglinje som
              vi just nu diskuterar. Det handlar inte om att lyfta över något
              ansvar.
            </seg>
            <seg n="cba7d527">
              Min fråga är varken felställd eller felriktad. Den lyder: Riksdagen
              beslutade 1980 att Jämtlands län tillhör norra sjukvårdsregionen
              och i och med det upptagningsområdet för Norrlands universitetssjukhus
              i Umeå. Beslutet har förtydligats sedan dess ett antal gånger
              av regeringen och riksdagen. Beslutet innebär att det ska finnas
              goda kommunikationer till sjukhuset, och med det avser man i huvudsak
              flygtrafik och järnväg.
            </seg>
            <seg n="14652bfe">
              Rikstrafiken upphandlar flygtrafiken mellan Östersund och Umeå
              och har nu återigen ifrågasatt fortsatt upphandling av trafiken,
              vilket skulle vara ett brott mot riksdagens beslut om regionjukvården.
            </seg>
            <seg n="02931a92">
              Det skulle också innebära orimliga restider för de sjuka eftersom
              avståndet mellan Östersund och Umeå är omkring 40 mil. Med buss
              tar resan sex timmar. Med nuvarande tågförbindelser tar resan
              ännu längre tid. Den långa resan kan innebära att situationen
              för den sjuke ytterligare försämras.
            </seg>
            <seg n="a6f5dc3d">
              En hög och säker tillgänglighet till flygtransporter är av väsentlig
              betydelse för att alla medborgare i landet ska få sjukvård på
              likvärdiga villkor. Detta är särskilt viktigt för boende i den
              norra delen av landet med långa avstånd.
            </seg>
            <seg n="0e066908">
              Min fråga lydde till sist: Vilka åtgärder avser socialministern
              att vidta för att patienter i Jämtlands län får samma tillgång
              till specialistvård som övriga medborgare i landet genom exempelvis
              möjligheten att också i fortsättningen kunna flyga till vården
              i Umeå?
            </seg>
            <seg n="14bcb7c4">
              Den centrala frågan är just att staten ska ta ansvar för denna
              flyglinje. Man slog fast redan i slutet av 1980 att staten har
              ett särskilt ansvar för den. Nu får vi signaler om att linjen
              är hotad och att den inte är värderad på samma sätt som tidigare.
              Vi har inte fått något svar från infrastrukturministern om hur
              hon ställer sig till detta och hur hon ser på frågan. Därför vänder
              jag mig till ansvarig minister på området.
            </seg>
            <seg n="d1ea7652">
              Ingenstans i min interpellation kan jag se att jag ställer frågan
              om huruvida tillsynen fungerar eller inte och om att vi ska lämna
              över ett ansvar som landstinget har i dag till staten. Det handlar
              i stället om att regeringen ser behovet av denna linje och att
              man har ett åtagande sedan långt tillbaka att leva upp till.
            </seg>
          </u>
          <note n="9a69cbb1">
            Anf. 31 MARIE NORDÉN (S):
          </note>
          <note type="speaker" n="47435074">
            Anf. 32 Socialminister GÖRAN HÄGGLUND (KD):
          </note>
          <u who="goran_hagglund_85150f" xml:id="i-0dba5556f9526632-2" n="dec95e9f">
            <seg n="84eb12b2">
              Fru talman! Jag har försökt att i svaret beskriva det arbete
              som pågår delvis i form av utredningen från Transportstyrelsen,
              som kom med ett förslag som har varit ute på remiss. Jag har beskrivit
              hur det är under bearbetning på Näringsdepartementet. Syftet är
              att landa på ett förslag.
            </seg>
            <seg n="6742e782">
              Jag har också berättat om SKL:s pågående arbete utifrån förslagen
              från Helikopterutredningen för att se hur man tillsammans med
              olika aktörer skulle kunna hitta lösningar. Jag har berättat att
              detta uppdrag kommer att slutrapporteras i juni månad 2011.
            </seg>
            <seg n="e5588428">
              Inom det ansvarsområde som jag har finns det en del saker som
              vi enkelt kan göra. I en del saker som gäller infrastrukturlösningar
              är vi beroende av ett samarbete med andra departement, som har
              mer av det direkta ansvaret för detta. Jag har beskrivit hur arbetsfördelningen
              är på området. Därför ligger ansvaret just där, och vi är beroende
              av besked därifrån.
            </seg>
            <seg n="792e2388">
              Isak From har en del frågor och påståenden om att regeringen
              gör neddragningar som drabbar välfärdens kärna och så vidare.
              Isak From vet att detta inte är sant. På kommun- och landstingsnivå
              har vi aldrig haft så mycket pengar att röra oss med. Min uppfattning
              är att vi framöver kommer att behöva ha ännu mer pengar till området,
              inte minst i ljuset av att vi har en åldrande befolkning där sjukvårdsbehoven
              och omsorgsbehoven kommer att göra sig alltmer påminda framöver.
              Därför är det oerhört viktigt att vi har en helhet som fungerar
              för alla dessa personer oavsett var man lever i landet.
            </seg>
            <seg n="2469d58a">
              För regeringens del gäller det att i samarbete med landstinget
              bidra till att hitta en praktisk lösning som gör att också människor
              som bor långt ifrån de sjukhus som har specialiteter av olika
              slag ska kunna ha en trygg och säker transport. På så vis lever
              vi upp till kraven som finns i hälso- och sjukvårdslagen. Ytterst
              handlar det om människors väl och ve, som vi som politiker har
              ett mycket stort ansvar för att få att fungera på bästa möjliga
              sätt.
            </seg>
          </u>
          <note type="speaker" n="8e341e6d">
            Anf. 33 ISAK FROM (S):
          </note>
          <u who="isak_from_0325ff" xml:id="i-3a76e77f872ebd54-2" n="efede4de" next="i-97c06fdd58f8b6e6-2">
            <seg n="a7b536ca">
              Fru talman! Jag håller med socialministern om att landstingssektorn
              har höga kostnader att vänta genom den demografiska utvecklingen
              och en åldrande befolkning. Just därför är det väldigt viktigt
              att landstingen kan syssla med det de är bäst på och det de gör
              väldigt bra i dag, nämligen vårda patienter.
            </seg>
            <seg n="e503bb61">
              Nu har man fattat ett beslut som innebar att landstingen och
              kommunerna var tvungna att gå in med egna pengar för att kunna
              öppna flygplatser i den mån det ens gick. För närvarande är det
              faktiskt så, och det kommer Näringsdepartementets utredning också
              att visa, att det inte finns någon som har det sammanhållande
              ansvaret för de här flygplatserna. Det är väl bra att vi får åtminstone
              tio flygplatser till, men det är faktiskt två år sedan Transportstyrelsen
              presenterade detta.
            </seg>
            <seg n="ee8bec83">
              Det är därför som vi interpellerar socialministern i dag. Vi
              har ställt frågan ett antal gånger, och infrastrukturministern
              har även uppvaktats av landstingen i just den här frågan. Efter
              två år har faktiskt ingenting hänt. Det här är en sjukvårdspolitisk
              fråga, och då måste det vara socialministern som tar tag i detta
              i regeringen och börjar styra upp arbetet så att det händer någonting.
              Vi kan inte ha det som det är i dag. I dag har vi inte en likvärdig
              sjukvård i hela landet, som socialministern påstår, i alla fall
              inte på obekväm tid efter kl. 18 på vardagar och på helger efter
              ordinarie öppettid. Här behöver vi få en lösning, och här har
              socialministern ett verkligt ansvar. Det är bara att sätta i gång.
            </seg>
          </u>
          <note n="855057b1">
            Anf. 34 MARIE NORDÉN (S):
          </note>
          <u who="isak_from_0325ff" xml:id="i-97c06fdd58f8b6e6-2" n="efede4de" prev="i-3a76e77f872ebd54-2">
            <seg n="704bd06a">
              Fru talman! Ministern vill inte riktigt känna ansvar för den
              fråga som jag har ställt. Han skulle kanske ha lämnat över den
              till infrastrukturministern. Jag vet att man många gånger gör
              det när ministern tycker att frågan är felriktad.
            </seg>
            <seg n="f3bf5e8e">
              Jag vill lyfta upp den här frågan eftersom den är så viktig för
              många människor i min del av landet, Jämtlands län. Jag har själv
              erfarenheter av föräldrar som har åkt på behandling i Umeå. Resan
              börjar långt innan man sätter sig på planet till Umeå. Det är
              många mil för många som ska ta sig till ett annat län för behandling.
              Det här samarbetet är väldigt viktigt.
            </seg>
            <seg n="d3dfdaa8">
              Jag kanske upprepar mig, men vi har ju slagit fast i riksdagen
              att staten har ett uttalat ansvar för att det finns ett grundläggande
              trafikutbud mellan Östersund och Umeå. Det ska tryggas och säkras,
              och den trafiken finns med hänsyn till sjukvårdens organisation.
              Man sade också i ett beslut i mitten av 90-talet att detta har
              en särställning som motiverar särskilda insatser för att trygga
              en direkt förbindelse. Riksdagen har också förtydligat kraven
              på flygplan av viss storlek och standard för att motsvara de regionala
              sjukvårdsorganisationernas krav.
            </seg>
            <seg n="a81daf88">
              Man har i detalj talat om att det här inte bara är viktigt för
              länet utan att det är en riksangelägenhet utifrån det ministern
              sade, nämligen att alla har rätt till en trygg sjukvård.
            </seg>
            <seg n="d717f976">
              Nu pågår en upphandling av just den här flygtrafiken. Det är
              svårt för oss att avgöra om riksdagens tidigare beslut kvarstår
              vad gäller prioriteringarna eller om Trafikverket har getts andra
              förutsättningar i upphandlingsunderlaget. Det är det jag skulle
              vilja att ministern kunde ge ett svar på.
            </seg>
          </u>
          <note type="speaker" n="0878d71f">
            Anf. 35 Socialminister GÖRAN HÄGGLUND (KD):
          </note>
          <u who="goran_hagglund_85150f" xml:id="i-0dba5556f9526632-3" n="dec95e9f">
            <seg n="ce38c199">
              Fru talman! Jag är glad att de här interpellationerna har ställts.
              Det här är en principiellt viktigt fråga, och den är framför allt
              viktig för alla människor som bor i Jämtland. Den är särskilt
              viktig för dem som behöver den, men det handlar också om tryggheten
              för dem som inte är i omedelbart behov av den genom själva vetskapen
              om att vi har trygga och bra transporter.
            </seg>
            <seg n="605fcba9">
              Saker och ting har hänt, och jag tänker nu på Isak Froms resonemang
              om att det har gått två år utan att någonting har hänt. Det är
              inte sant. Här har det pågått väldigt mycket arbete. Infrastrukturministern
              har också för en kort tid sedan framhållit att det är hennes ambition
              att vi ska kunna lösa den här frågan om beredskapsflygplatser
              inom en mycket snar framtid, och det är Näringsdepartementet som
              har ansvaret för det.
            </seg>
            <seg n="73007013">
              Det här är en viktig fråga. Det handlar om att säkerställa att
              alla människor har tillgång till en vård på jämställda villkor
              vare sig man bor i Jämtland, Helsingfors, Göteborg, Skåne, Västra
              Götaland eller var man än bor. Transporterna är en mycket viktig
              del av hälso- och sjukvårdsapparaten i vårt land. Därför kommer
              jag naturligtvis att fortsätta att följa detta utifrån mitt särskilda
              perspektiv för att säkerställa att vi får en lösning som är god
              för jämtar och andra i vårt land.
            </seg>
          </u>
          <note n="999e5b5a">
            Överläggningen var härmed avslutad.
          </note>
          <note n="195362c8">
            10 § Svar på interpellation 2010/11:244 om klagomålshanteringen
            i hälso- och sjukvården
          </note>
          <note type="speaker" n="0ab419bf">
            Anf. 36 Socialminister GÖRAN HÄGGLUND (KD):
          </note>
          <u who="goran_hagglund_85150f" xml:id="i-5a2e2b434cd2b758-0" n="dec95e9f" next="i-66f45f56cd02018c-0">
            <seg n="09e72ebe">
              Fru talman! Lena Hallengren har frågat mig vilka åtgärder jag
              avser att vidta för att Socialstyrelsen ska ges möjligheter att
              hantera klagomål från patienter på ett snabbt och rättssäkert
              sätt.
            </seg>
            <seg n="2d92bc96">
              Den nya patientsäkerhetslagen som trädde i kraft den 1 januari
              2011 öppnar för helt nya förutsättningar att bedriva en säker
              vård. Vårdgivarens ansvar att bedriva ett systematiskt patientsäkerhetsarbete
              blir större och tydligare, och det förebyggande arbetet för att
              förhindra vårdskador blir viktigare i den nya patientsäkerhetslagen.
              Lagen innebär också en förändring i hanteringen av klagomål mot
              vården. Ansvaret tydliggörs genom att det är en händelse som ska
              utredas och inte en person, som tidigare. Det handlar till exempel
              om att utreda om en vårdskada har orsakats av brister hos en enskild
              yrkesutövare eller av vårdgivarens brister i rutiner och förebyggande
              patientsäkerhetsarbete. Tidigare lades ansvaret i de flesta fall
              uteslutande på den enskilde, trots att bilden ofta är mer komplex
              än så.
            </seg>
          </u>
          <note n="f7d78340">
            I samband med att den nya lagen trädde i kraft överfördes också
            ansvaret för klagomålshanteringen från Hälso- och sjukvårdens
            ansvarsnämnd, HSAN, till Socialstyrelsen. Detta är således en
            ny roll för Socialstyrelsen.
          </note>
          <u who="goran_hagglund_85150f" xml:id="i-66f45f56cd02018c-0" n="dec95e9f" prev="i-5a2e2b434cd2b758-0">
            <seg n="d265b5f9">
              Precis som Lena Hallengren skriver finns det vid Socialstyrelsen
              i dag ett stort antal klagomålsärenden som ännu inte är utredda.
              Socialstyrelsen anger att det kommer in ca 100 nya ärenden varje
              vecka. Det är bra att fler anmäler händelser. Det ökar chansen
              att rätta till felaktigheter som tidigare föll mellan stolarna
              därför att prövningsprocessen såg annorlunda ut. Det ligger delvis
              i sakens natur att utredningen av dessa ärenden kommer att ta
              tid, vissa lite kortare tid och andra lite längre. Reformen går
              ut på att klagomålsärenden ska utredas ur ett brett perspektiv
              och att samtliga uppgifter ska kommuniceras med såväl den anmälde
              som anmälaren.
            </seg>
            <seg n="e268a693">
              Men jag vill understryka att det stora antalet ärenden som ännu
              inte har utretts av Socialstyrelsen inte är tillfredsställande.
              Jag anser att det är viktigt att Socialstyrelsen snabbt hittar
              fungerande rutiner för att klara sin nya roll i patientsäkerhetsarbetet.
              Regeringen tar frågan på största allvar och har en dialog med
              Socialstyrelsen om detta.
            </seg>
          </u>
          <note type="speaker" n="8c615a1e">
            Anf. 37 LENA HALLENGREN (S):
          </note>
          <u who="lena_hallengren_7a31c9" xml:id="i-f0ff1d021b0bbf41-0" n="0c4b949b">
            <seg n="b989babb">
              Fru talman! Tack för svaret, socialministern! Föga förvånande
              känner jag mig inte helt lugn och inte helt trygg med det svar
              som jag får. Jag kan konstatera att svaret börjar med en genomgång
              av den nya patientsäkerhetslagen, och det är väl känt att det
              inte var någonting som Socialdemokraterna motsatte sig. Inriktningen
              i den nya patientsäkerhetslagen är i alla avseenden klok. Vi tror
              att det var ett viktigt skifte som skedde, men övergången till
              Socialstyrelsen har inte riktigt gått som det var tänkt, hoppas
              jag. Det var inte så meningen var.
            </seg>
            <seg n="6bcc3e4d">
              Därför undrar jag var självkritiken finns när man fattar ett
              beslut i juni, som genomförs i januari, och ännu inte ett enda
              ärende har avgjorts av Socialstyrelsen, samtidigt som hundra nya
              ärenden tillkommer varje vecka. Inser ministern att denna bristfälliga
              hantering, om jag uttrycker mig försiktigt, skadar tilltron till
              den svenska hälso- och sjukvården?
            </seg>
            <seg n="f7430eaf">
              Internationella studier visar att nästan 10 procent av alla patienter
              som vårdas på sjukhus, och Sverige är dess värre inget undantag,
              riskerar att drabbas av vårdskada och till följd av detta får
              en förlängd vårdtid eller extra vårdinsatser. Det är naturligtvis
              vår gemensamma uppgift att minimera dessa skador. Men så länge
              de kvarstår är det en trygghet för patienterna att veta att det
              finns någon instans som möter dem, lyssnar på dem och rättar till
              så gott det är tänkt.
            </seg>
            <seg n="4de83b65">
              När ministern avslutar sitt inlägg med att säga att det är viktigt
              att Socialstyrelsen snabbt hittar fungerande rutiner och att regeringen
              har en dialog med Socialstyrelsen känns det inte riktigt att det
              finns den kraft bakom orden som jag hade önskat i svaret.
            </seg>
            <seg n="a9d682b0">
              Det har varit ganska mycket skriverier från det att jag lämnade
              in min interpellation till i dag. Jag kan konstatera att till
              exempel Dagens Medicin är mycket engagerad i frågan och liksom
              jag bekymrad när det gäller detta. Det är inte bra, skriver Dagens
              Medicin, att Socialstyrelsen får en så långsam start. Nu gäller
              det att den nya enheten får de resurser som krävs för att börja
              behandla alla liggande klagomål.
            </seg>
            <seg n="7cf2305e">
              Om jag förstår ministerns tillvägagångssätt rätt fick Hsan, den
              tidigare myndigheten, extraresurser för att hantera ärendena innan
              överlämnandet, men generaldirektören för Hsan beskriver det som
              att resurserna inte var tillräckliga för att kunna lämna över
              noll ärenden. Oavsett om de hade lyckats beta av allting kommer
              det hundra nya ärenden i veckan. Socialstyrelsen har inte avgjort
              ett enda, och det har snart gått tre månader.
            </seg>
            <seg n="3d84b464">
              Jag vill gärna citera patienten Ingela Berglund som nämns i Svenska
              Dagbladet och i en lång artikel, som jag inte ska återge från
              talarstolen, beskriver att hon förlorat sitt förtroende för akutvården.
              Som det är nu, säger hon, är det bristande rutiner och allt verkar
              vara kaos. Hon tillägger att hon är orolig för patientsäkerheten.
            </seg>
            <seg n="30195cb7">
              Det handlar inte bara om att folk får vänta lite längre utan
              om själva grunden för att det finns en tilltro till vår gemensamma
              hälso- och sjukvård, som i många avseenden har hög kvalitet och
              får goda betyg. Jag undrar, socialministern, var självkritiken
              finns. Var det så här det skulle gå? Vad har regeringen för planer
              för att se till att Socialstyrelsen börjar beta av sina högar?
            </seg>
          </u>
          <note type="speaker" n="4b547f75">
            Anf. 38 Socialminister GÖRAN HÄGGLUND (KD):
          </note>
          <u who="goran_hagglund_85150f" xml:id="i-0dba5556f9526632-4" n="dec95e9f">
            <seg n="28169a49">
              Fru talman! Socialstyrelsen ärvde av den tidigare myndigheten
              Hsan i storleksordningen 2 300 ärenden. Delvis var det till följd
              av att generaldirektören för Hsan gjorde en annorlunda tolkning
              av hur man skulle se på det beslut som riksdagen hade fattat när
              det gällde nyordningen. Hon valde att börja tillämpa den nya lagen
              innan den började gälla från den 1 januari. Det var ett av skälen
              till att det blev som det blev. Detta var inte tillfredsställande.
              Det gjorde att Hsan trots rätt mycket nya pengar från Socialdepartementet
              lämnade över 2 300 ärenden. Det var inte en bra ingång för den
              nya myndigheten.
            </seg>
            <seg n="21272a7b">
              Samtidigt ska det sägas att det fanns ett skäl till de förändringar
              vi har gjort, och jag är glad att Socialdemokraterna och Lena
              Hallengren ställer upp bakom dessa förändringar. Vi tyckte inte
              att den gällande ordningen var tillfredsställande, och vi ville
              se en nyordning. Är det något jag lärt mig under den tid jag haft
              den här uppgiften så är det att stora förändringar sällan går
              så smidigt som man tänkt sig. Det är sällan man i detalj kan förutse
              exakt var problem kommer att uppkomma. Vid nästan varje större
              förändring uppkommer det saker och ting som man inte lyckats förutse.
              Man gör så gott man kan. Problem uppkommer ändå, ibland på områden
              som man inte kan förutse.
            </seg>
            <seg n="fafaa3db">
              Det betyder i det här fallet att den nya instansen för att hantera
              de inkomna ärendena, Socialstyrelsen, fått en sämre start än den
              borde ha fått. Jag tror att uppgiften är fel när Lena Hallengren
              säger att inte ett enda ärende har avgjorts. De uppgifter jag
              får är att ganska många ärenden avgjorts, men att man fortsatt
              har en stock att arbeta med.
            </seg>
            <seg n="28fc21e8">
              Lena Hallengren kan inte gärna ta upp det som kritik att det
              inkommer hundra ärenden per vecka. Det är precis det vi önskar,
              inte hundra naturligtvis men att det inkommer ärenden. Vi vill
              ha anmälningar för att kunna identifiera riskfyllda situationer
              och farliga moment i sjukvården och för att kunna hitta rutiner
              som är bättre än de som hittills har praktiserats, eftersom de
              är farliga.
            </seg>
            <seg n="a2b67196">
              Vi för en dialog med Socialstyrelsen, och jag tror att det är
              viktigt att vi gör på det viset. Lena Hallengren efterlyser mer
              kraftfulla grepp. Det är sådant som låter sig sägas, men jag tror
              att man gör fel om man inte lyssnar på dem som har ansvaret och
              tittar på vad vi tillsammans kan göra. Om vi från Socialdepartementet
              inte kan bidra på olika sätt för att säkerställa att vi får fart
              på hanteringen, kan arbeta bort den stora stocken och komma ned
              till en väl fungerande hantering, då får vi bekymmer.
            </seg>
            <seg n="da8ebc2f">
              Min uppgift är att föra samtal med Socialstyrelsen och hitta
              vägar att arbeta bort den stora stock av ärenden som finns. Jag
              är helt övertygad om att den inriktning vi valt är den rätta.
              Det gör att vi sammantaget kommer att få en mycket bättre patientsäkerhet
              i Sverige än vi haft tidigare. De satsningar vi gjort i form av
              dels en ny lag, dels i storleksordningen 2 ½ miljarder kronor
              under fyraårsperioden kommer att leda till att vi får fokus på
              ett område som varit eftersatt. Vi får mekanismer för att kunna
              förstärka till exempel sådant som rör fallskador, som alltför
              ofta inträffar. Vi kan ta itu med antibiotikaanvändningen, som
              långsiktigt är ett av de stora hoten mot hälso- och sjukvården,
              samt många andra problem som vi har att brottas med för att kunna
              nedbringa antalet skador i vården.
            </seg>
          </u>
          <note type="speaker" n="1da89c5b">
            Anf. 39 LENA HALLENGREN (S):
          </note>
          <u who="lena_hallengren_7a31c9" xml:id="i-f0ff1d021b0bbf41-1" n="0c4b949b">
            <seg n="118ba418">
              Fru talman! Vi kan naturligtvis ha en interpellationsdebatt om
              patientsäkerheten, även om min fråga specifikt handlade om de
              högar som finns på Socialstyrelsen.
            </seg>
            <seg n="177858ff">
              Jag har givetvis ingenting att invända mot att det varje vecka
              inkommer hundra nya ärenden. Det tror jag att socialministern
              förstår. Det är dock ett problem om inte ungefär lika många avgörs
              varje vecka, för då läggs de på hög. Då känner inte den patient
              som har ett klagomål att han eller hon tas på allvar. Och detta
              handlar inte bara om klagomål utan om att man i många fall behöver
              personlig upprättelse för ett fel som begåtts.
            </seg>
            <seg n="22190845">
              Det är ett stort problem om jag känner att mitt ärende bara läggs
              på hög, att jag inte är så viktig, att ingen lyssnar på mig, att
              mitt ärende väl hanteras någon gång. Det kan bli liggande i åratal.
              Jag tror inte att vi ska underskatta vad det kan innebära för
              den enskilde patienten att känna att inte någon ser den skada
              man blivit utsatt för. Därför fortsätter jag att fråga socialministern
              vad regeringen gör åt detta.
            </seg>
            <seg n="6a190b7e">
              Det räcker inte att ha goda intentioner, för det är jag alldeles
              övertygad om att Göran Hägglund har, och vi hade också ett gemensamt
              patientsäkerhetsbetänkande och beslut i riksdagen. Det räcker
              inte med goda intentioner om resultatet inte blir som man tänkt
              sig. Då måste man fundera på vad man gjorde för fel. Man behöver
              kanske ha lite självkritik och fundera över om det var rätt att
              lämna över så många ärenden till Socialstyrelsen och om det var
              rimligt att tro att Hsan skulle lämna över noll ärenden. Jag kan
              villigt erkänna att det under de senaste veckorna visst kan ha
              hanterats några ärenden, men för tre veckor sedan hade inget ärende
              avgjorts. Den exakta siffran känner jag inte till.
            </seg>
            <seg n="a44c94aa">
              Det hela går alldeles för långsamt. Det är nog inte så att Socialstyrelsen
              har för lite resurser, utan det är sannolikt ganska många som
              arbetar med detta. Frågan är dock om de är tillräckligt många.
              Hur allvarligt tycker ministern att det är att högarna växer?
            </seg>
            <seg n="21010752">
              Ekot har också satt sig in i ärendet och ställt frågan till Göran
              Hägglund, som säger att Socialstyrelsen uppenbarligen har fått
              ta över alltför många gamla ärenden, att det under alla förhållanden
              är otillfredsställande och att ärendena därför naturligtvis ska
              arbetas bort. Så säger Göran Hägglund. Socialstyrelsen får helt
              enkelt kavla upp ärmarna? frågar journalisten. Ja, blir svaret,
              det kommer de att få göra. Det är en tuff uppgift, men den måste
              genomföras för patientsäkerhetens skull.
            </seg>
            <seg n="a59237e0">
              Lite lättvindigt tycker jag att det är att bara lägga problemet
              i knäet på dem som arbetar på Socialstyrelsen. Min uppfattning
              är att de säkert vill göra ett gott jobb, men frågan är om de
              verkligen har tillräckliga förutsättningar. Jag är mycket tveksam
              till det. Problemet är inte patientsäkerhetslagen och förändringen
              i hanteringen av de ärendena utan problemet är att frågan lämnats
              över, sannolikt med otillräckliga resurser, och att ministern
              i dag egentligen inte har så mycket mer än dialog att erbjuda.
              Jag tror inte att det räcker för dem som har ärenden som ligger
              på hög.
            </seg>
            <seg n="f0fe0daa">
              Jag vill gärna lyfta fram ytterligare en sak, och det är hur
              vi ska hantera frågan om meddelarskydd, som behandlas i samband
              med patientsäkerhet. De ambitioner som vi gemensamt har är att
              ha så få skador som möjligt inom vården. När skador uppkommer
              ska det vara så enkelt som möjligt att hantera och utreda hur
              de uppstått. Hur ser ministern på den frågan som tidigare väckts
              om meddelarskydd? I fråga om privata vårdgivare har man inte samma
              källskydd och samma säkerhet när man som medarbetare ser brister
              och uppdagar dem.
            </seg>
            <seg n="f3f02135">
              Jag tycker att den frågan är väsentlig att lyfta fram i sitt
              sammanhang. Det vore bra om jag möjligtvis kunde få något besked
              om dagsstatus beträffande meddelarskyddet, om den frågan inte
              borde vara lika oavsett arbetsgivare. Och återigen: Vilka möjligheter
              kommer Socialstyrelsen att få för att beta av dessa högar, förutom
              att kavla upp ärmarna?
            </seg>
          </u>
          <note type="speaker" n="f7602633">
            Anf. 40 Socialminister GÖRAN HÄGGLUND (KD):
          </note>
          <u who="goran_hagglund_85150f" xml:id="i-0dba5556f9526632-5" n="dec95e9f">
            <seg n="40dd7f35">
              Fru talman! Jag håller med Lena Hallengren: Om vi skulle få en
              långvarigt utdragen situation med ökande högar, då kommer vi att
              få ett stort bekymmer som ytterst handlar om förtroendet för hälso-
              och sjukvården när saker och ting har gått fel. Därför måste idén
              naturligtvis vara att Socialstyrelsen betar av flera ärenden per
              vecka än vad som kommer in, eftersom man har en stor ärendestock
              att hantera.
            </seg>
            <seg n="649573d2">
              Vad gör då regeringen mer exakt? Det går att göra sig lite lustig
              över att man har en dialog med Socialstyrelsen för att hitta vägar.
              Men det sämsta vi kan göra tror jag är att hitta på dådkraftiga
              saker som inte har bäring på verksamheten.
            </seg>
            <seg n="0a1c27e8">
              Socialstyrelsen gör rekryteringar av ytterligare personal. Man
              tar in en del extra personer, som naturligtvis måste ha ett stort
              kunnande. Många av dem måste ha ett juridiskt kunnande för att
              kunna bidra till att avgöra ärenden. Man har satsat stort.
            </seg>
            <seg n="53f4fd12">
              Vår uppgift är att se: Är det något ytterligare vi kan stötta
              med, för idén är att vi inte ska ha en stor ärendebalans, utan
              det ska betas av ungefär lika många ärenden som kommer in, och
              under en tid kommer det att behöva betas av fler ärenden än som
              kommer in, för att få ned den olycksaliga ärendestock som man
              har fått med sig.
            </seg>
            <seg n="d8045ec1">
              Därför är det i dag för tidigt att säga exakt vad regeringen
              kommer att göra. Vi kommer att stötta Socialstyrelsen med det
              som behövs för att åtgärda problemet. Jag hoppas att Lena Hallengren
              kan skriva in i sin almanacka: Skriv interpellation någon gång
              i mars nästa år, så kan vi göra en avstämning och se hur det ser
              ut då.
            </seg>
            <seg n="da8bb0a3">
              Så till meddelarskyddet. Det är otroligt viktigt att allt det
              som handlar om eventuella misstag, felaktigheter inom vården och
              sådant som rör en kultur som kan befrämja misstag i vården hela
              tiden avslöjas, så att det kommer fram, och att personalen känner
              att de har stöd för att påtala sådant som är brister. Så ska det
              vara i hela svenska sjukvården oavsett vem som är huvudman.
            </seg>
            <seg n="a03f6fcd">
              När det gäller sådant som rör företagshemligheter, ekonomi och
              annat är det klart att inte samma skydd gäller för den som är
              anställd i en privat verksamhet som i det offentliga. Man när
              det gäller sådant som rör brister i vården ska det alltid finnas
              största möjliga öppenhet, för att möjliggöra att vi tar itu med
              problem som uppkommer, vare sig vården bedrivs i offentlig form
              eller i privat form.
            </seg>
          </u>
          <note type="speaker" n="4c80dfd1">
            Anf. 41 LENA HALLENGREN (S):
          </note>
          <u who="lena_hallengren_7a31c9" xml:id="i-f0ff1d021b0bbf41-2" n="0c4b949b">
            <seg n="7961401e">
              Fru talman! Jag hoppas att det inte ska ta ytterligare år, även
              om jag kan ställa interpellationer löpande under den tiden.
            </seg>
            <seg n="cd8ce2b3">
              Hsan fick extra resurser för att kunna beta av kön. Då ställer
              jag mig frågan: Har tanken möjligtvis slagit socialministern att
              Hsan skulle behöva extra resurser för att nu beta av och komma
              i fas, eller ska de kavla upp ärmarna så pass mycket att befintlig
              personal klarar av högen på många tusen anmälningar, som vi vet
              att det handlar om, även om vi kan diskutera hur många det är
              exakt?
            </seg>
            <seg n="ceff5805">
              Det är min ena fråga, som det möjligtvis skulle hinnas med ett
              svar på innan tiden är slut.
            </seg>
            <seg n="64be9420">
              Problemet är att det går lite för snabbt. Regeringen har i det
              här fallet goda intentioner och vill ganska snabbt fatta ett beslut
              med ett snabbt genomförande. Men myndigheterna, tillsynen och
              verksamheten hinner inte riktigt med. Vi ser precis samma problematik
              när det gäller den sociala tillsynen. Där har jag ställt en fråga
              till Maria Larsson, som är ansvarig för de frågorna, så jag ska
              inte tvinga socialministern att svara på dem. Men vi ser samma
              tendenser där. Man är för snabb. Man ger inte myndigheter och
              verksamheter tillräckliga resurser för att klara av de nya uppdrag
              som de tilldelas. Och det räcker inte med goda intentioner om
              inte resultatet blir gott.
            </seg>
            <seg n="ecc2f91d">
              Jag undrar om Göran Hägglund möjligtvis har några planer för
              hur man ska beta av köerna, så att han inte bara talar om att
              kavla upp ärmarna och att Lena Hallengren kan interpellera om
              ett år. Jag tycker att det känns lite uppgivet, måste jag säga.
            </seg>
            <seg n="dd790c46">
              När det gäller meddelarfriheten kan jag däremot lova att jag
              återkommer. Frågan är ju inte alls så enkel som Göran Hägglund
              försöker beskriva den, utan tvärtom är det snarare väldigt komplext.
              Vi kommer att se alltmer av dessa konsekvenser framöver.
            </seg>
            <seg n="5b3b31f8">
              Vill man på riktigt komma åt de brister som finns i vården behöver
              man tränga in djupare och göra de förändringar som krävs. Det
              är inte så enkelt som att säga att företagshemligheter bara handlar
              om ekonomi och att det är lätt att skilja sådant från brister
              i vården. Det kan mycket väl hänga ihop.
            </seg>
          </u>
          <note type="speaker" n="c13f73b8">
            Anf. 42 Socialminister GÖRAN HÄGGLUND (KD):
          </note>
          <u who="goran_hagglund_85150f" xml:id="i-0dba5556f9526632-6" n="dec95e9f">
            <seg n="ea435393">
              Fru talman! Jag är ingalunda uppgiven. Tvärtom är jag otroligt
              entusiastisk inför de förändringar som vi har kunnat genomföra
              på det här området. Det har varit efterlängtat väldigt länge från
              personal inom hälso- och sjukvården. Vi har nu fått på plats en
              lagstiftning. Vi satsar stora resurser för att få ett ökat fokus
              på patientsäkerhetsfrågorna. Det är inte en slump, utan det beror
              på att väldigt många människor felbehandlas och ibland till och
              med dör därför att vi gör saker och ting på ett felaktigt sätt
              i vården. Det måste vi ta itu med.
            </seg>
            <seg n="e2f3ff7b">
              Ett av oppositionens privilegier är att om man inte tycker att
              det går tillräckligt fort säger man Regeringen drar benen efter
              sig varför gör ni ingenting? och om det går för fort säger man
              Regeringen hafsar fram. Jag har själv varit oppositionspolitiker,
              så jag vet att det ligger lite i rollen att man har det privilegiet.
            </seg>
            <seg n="75b23e8c">
              Ibland går det fort. Vi vill göra mycket, och vi vill göra saker
              och ting rätt. Även om vi tar väldigt lång tid på oss kan vi inte
              alltid förutse hur det kommer att fungera exakt i praktiken, utan
              man får lära sig samtidigt som man går, så att säga. I det tycker
              jag att det ligger något viktigt: att vi som politiker har ett
              mått av ödmjukhet inför sakernas komplexitet.
            </seg>
            <seg n="123f1a31">
              Man tänker så långt man kan. Man tar hjälp av de allra bästa
              experterna. Man lyssnar på dem som har den allra största kunskapen.
              Man lägger fram ett förslag efter noggranna överväganden, och
              riksdagen landar på det, i bästa fall.
            </seg>
            <seg n="15756dd9">
              Sedan möter det verkligheten. Men verkligheten är inte alltid
              beskaffad så som vi har förutsett. Då får man ha ett prestigelöst
              prövande av regler, resurser och annat, för att se till att det
              landar på bästa möjliga sätt. Den ödmjukheten vill jag gärna ha.
            </seg>
          </u>
          <note n="999e5b5a">
            Överläggningen var härmed avslutad.
          </note>
          <note n="1d539ea0">
            11 § Svar på interpellation 2010/11:257 om barns rätt till glasögon
          </note>
          <note type="speaker" n="9ffad4f4">
            Anf. 43 Socialminister GÖRAN HÄGGLUND (KD):
          </note>
          <u who="goran_hagglund_85150f" xml:id="i-0dba5556f9526632-7" n="dec95e9f">
            <seg n="9172e47b">
              Fru talman! Eva Olofsson har frågat barn- och äldreministern
              om hon avser att vidta några åtgärder för att alla barn med nedsatt
              syn ska få rätt till glasögon. Arbetet inom regeringen är så fördelat
              att det är jag som ska svara på interpellationen.
            </seg>
            <seg n="0f5b9645">
              Enligt hälso- och sjukvårdslagen ska landsting erbjuda god hälso-
              och sjukvård på lika villkor åt dem som är bosatta inom landstinget.
            </seg>
            <seg n="cb8b88ec">
              Landstingens rätt till självbestämmande innebär samtidigt att
              de väljer hur de vill prioritera inom sin verksamhet och på vilket
              sätt de vill organisera sin vård. Grundtanken i detta system är
              att det är sjukvårdshuvudmännen som är bäst lämpade att göra de
              prioriteringar av resurserna som behövs för en bra vård inom det
              egna landstinget.
            </seg>
            <seg n="1423baed">
              Landstingen kan ge frivilliga subventioner till barns glasögon.
              Liknande frivilliga subventioner kan lämnas också på andra områden
              där landstingen gör bedömningen att behov finns. Däremot har landstingen
              ansvar för att erbjuda hjälpmedel för personer med funktionsnedsättning.
            </seg>
            <seg n="9343947d">
              I de fall ett synfel är så svårt att det definieras som ett funktionshinder
              ska landstinget erbjuda de hjälpmedel som den enskilde har behov
              av utifrån den påverkan synfelet har på det dagliga livet. En
              sådan bedömning ska göras av hälso- och sjukvården i varje enskilt
              fall.
            </seg>
            <seg n="ae15103e">
              När det gäller barnens situation har vi i Sverige ett väl utvecklat
              stöd till barn och deras familjer. Den ekonomiska familjepolitiken
              bidrar till förutsättningarna för en god ekonomisk levnadsstandard
              för alla barnfamiljer genom att höja den disponibla inkomsten.
              De behovsprövade stöden är direkt riktade till de hushåll som
              har de lägsta inkomsterna. Ett exempel är bostadsbidraget, där
              regeringen avser att föreslå att det särskilda bidraget för barnfamiljer
              höjs från och med den 1 januari 2012. Även barnbidraget verkar
              inkomstutjämnande och kommer familjer i ekonomiskt utsatta hushåll
              till del.
            </seg>
            <seg n="409a98c5">
              Den som inte själv kan tillgodose sina behov eller kan få dem
              tillgodosedda på annat sätt har enligt socialtjänstlagen rätt
              till bistånd för sin försörjning och för sin livsföring i övrigt.
              Bistånd till livsföring i övrigt kan till exempel vara kostnader
              för hälso- och sjukvård, tandvård och glasögon. Om det finns ett
              styrkt behov av glasögon finns det således en möjlighet att få
              bistånd till detta.
            </seg>
            <seg n="13440d60">
              Barns ekonomiska situation är en viktig fråga för regeringen,
              och vår ambition är att se till att alla barn kan växa upp under
              goda förutsättningar.
            </seg>
          </u>
          <note type="speaker" n="07b1426d">
            Anf. 44 EVA OLOFSSON (V):
          </note>
          <u who="eva_olofsson_7c489a" xml:id="i-ac64e437abcc5826-0" n="cf998095" next="i-911cd36efec26ab9-0">
            <seg n="6dcae9d9">
              Fru talman! Först vill jag tacka Göran Hägglund för svaret, även
              om jag inte känner mig helt nöjd.
            </seg>
          </u>
          <note n="56d8d118">
            Under politikerveckan i Almedalen 2006 fanns det en knattereporter,
            David Lindvall, då 11 år, från S:t Hansskolan i Visby, som ställde
            partiledarna mot väggen. Den fråga han ställde var:
          </note>
          <u who="eva_olofsson_7c489a" xml:id="i-911cd36efec26ab9-0" n="cf998095" prev="i-ac64e437abcc5826-0">
            <seg n="df48d81a">
              Barn som har nedsatt hörsel får en hörapparat för att kunna hänga
              med i skolan och på fritiden. När barn har nedsatt syn blir begränsningarna
              lika stora för barnet. Men de får inte bidrag för sina glasögon.
              Tycker du att alla barn som behöver glasögon ska kunna få bidrag
              till detta?
            </seg>
            <seg n="9d0582bd">
              Så här svarade Göran Hägglund, som ännu inte var socialminister,
              i Almedalen 2006:
            </seg>
            <seg n="f54a24a7">
              När du beskriver frågan så här låter det väldigt konstigt. Vi
              har inget i vårt valprogram som tar upp den här frågan, men jag
              ska undersöka detta och återkomma till dig när jag har gjort det
              och ge dig ett svar.
            </seg>
            <seg n="2ce0420f">
              Vi kan väl säga att ett svar i alla fall finns i svaret på min
              interpellation om barns rätt till glasögon. Väldigt kort handlar
              det om att det inte ska göras något på nationell nivå. Det är
              landstingens sak. De kan ge frivilliga subventioner. Är synfelet
              svårt är det ett funktionshinder, och utifrån bedömningar i de
              enskilda fallen kan man få hjälpmedel. Barn i Sverige har det
              bra. De som inte har råd med glasögon till sina barn kan vända
              sig till socialkontoret och få prövat om de kan få pengar till
              barnens glasögon.
            </seg>
            <seg n="04e0f80f">
              Ja, visst har många barn i Sverige det bra. Rädda Barnens rapport
              om barnfattigdom, som kom för några månader sedan, visade dock
              att 220 000 barn lever i ekonomiskt utsatta familjer och att trenden
              som har varit med minskade klyftor och minskad barnfattigdom bröts
              2008. Jag skulle gissa att det inte ser bättre ut när vi får Rädda
              Barnens rapporter om ett år och två år, för 2009 och 2010.
            </seg>
            <seg n="9e3c2d36">
              År 2008 kom Majblommans rapport Briller och barn . På en fråga
              från Novus Opinion till föräldrar som har barn svarade fyra av
              tio att de inte haft råd med glasögon när deras barn behövt det.
              Många har också vänt sig till Majblomman för att få hjälp när
              det gäller glasögon.
            </seg>
            <seg n="905872b6">
              Hur kan då verkligheten se ut för dessa barn?
            </seg>
            <seg n="47c0508f">
              Jag har hämtat ett par citat från Majblommans rapport. Först
              är det ett intyg från en skolsköterska:
            </seg>
            <seg n="278986de">
              I början av terminen gick flickans glasögon sönder och hon är
              i stort behov av glasögon. Vid min undersökning av henne konstaterar
              jag att hon ser 0,15 med sitt vänstra öga och 0,5 med sitt högra
              öga. (normal syn är 1,0). Hon ser inte vad läraren skriver på
              tavlan, kan inte arbeta vid datorn och har ofta huvudvärk. Familjens
              ekonomi är ansträngd då modern är sjukskriven och pappan är avliden.
            </seg>
            <seg n="430b9ca1">
              Sedan är det ett intyg från en kurator på en skola:
            </seg>
            <seg n="ccede276">
              Mamman har varit i kontakt med undertecknad med anledning av
              familjens svaga ekonomi. Skolan har kunnat hjälpa pojken med diverse
              skolmaterial. Han behöver också glasögon men skolan kan inte hjälpa
              till med det. Familjens inkomst ligger strax över bidragsnorm
              och de får inte hjälp av socialtjänsten. Bifogar kostnadsförslag
              på 3.360 kr från optiker .
            </seg>
            <seg n="6a139cde">
              Min fråga till socialministern var: Vilka åtgärder avser statsrådet
              att vidta för att alla barn med nedsatt syn ska få rätt till glasögon?
              Jag vill gärna fortsätta med den frågan. Finns det verkligen inga
              åtgärder socialministern kan tänka sig för att även barn i ekonomiskt
              utsatta familjer ska ha rätt till glasögon, rätt att kunna se
              vad läraren skriver på tavlan och rätt att kunna ha en fritid
              som andra barn?
            </seg>
          </u>
          <note type="speaker" n="9e98fe81">
            Anf. 45 Socialminister GÖRAN HÄGGLUND (KD):
          </note>
          <u who="goran_hagglund_85150f" xml:id="i-0dba5556f9526632-8" n="dec95e9f">
            <seg n="6518eaa8">
              Fru talman! Det här är förstås oerhört ömmande. Det är angeläget
              att alla kan se klart i klassrumssituationer, när man sparkar
              fotboll på fritiden eller leker i sandlådan eller vad man nu gör.
            </seg>
            <seg n="1fd7d5b6">
              Vi har ju den ordningen i Sverige, sedan lång tid tillbaka, att
              det här är en fråga för landstingen. Och vi ser att landstingen
              fattar beslut på lite olika sätt. I Helsingfors, där vi nu befinner
              oss, ges inga bidrag alls. I Gävleborg, Norrbotten, Kronoberg
              och Västmanland ger man glasögonglas för barn upp till sju år
              det är alltså bara glasen. I övrigt varierar glasögonbidraget
              ganska mycket i pengar från landsting till landsting. Men ordningen
              är den att det är landstingen som gör detta.
            </seg>
            <seg n="b2799faf">
              Jag tänker inte medverka till att göra det här till en statlig
              angelägenhet. Däremot tycker jag att det är viktigt att landstingen
              prövar den här frågan och fattar beslut som är kloka i det här
              avseendet.
            </seg>
            <seg n="f5cf1f79">
              Vad jag tycker att vi som är ansvariga på den nationella nivån
              ska göra är att satsa på att fler människor ska få en möjlighet
              att komma i arbete, som gör att de kan försörja sig själva och
              därmed betala utgifter, till exempel för glasögon.
            </seg>
            <seg n="7aa7b5b0">
              Jag tycker också att det är viktigt att det finns ett bra stöd
              för barnfamiljer, och jag har redogjort för några av de sakerna.
              Vi har nyligen höjt flerbarnstillägget, som hjälper många av flerbarnsfamiljerna.
              Vi är också i färd med att höja barndelen i bostadsbidraget, vilket
              kommer att betyda jättemycket för de barnfamiljer som har små
              ekonomiska marginaler.
            </seg>
            <seg n="97b85332">
              Det tror jag är vägen framåt. Det tror jag är den viktigaste
              åtgärd som vi kan göra. Återigen: Grunden för en god ekonomi hos
              alla och envar är faktiskt att vi har en möjlighet att försörja
              oss själva. Därför är arbete A och O i det här sammanhanget.
            </seg>
            <seg n="30195cd9">
              Jag vet inte det kanske Eva Olofsson kan redogöra för om Vänsterpartiets
              förslag i det här avseendet är att införa ett allmänt glasögonbidrag
              till barn och ungdomar i Sverige och hur det i så fall skulle
              vara konstruerat. Jag tror att det är fel väg att gå, för det
              innebär att det offentliga kommer att ikläda sig väldigt mycket
              mer kostnader. Jag tror i stället att det är bättre att öka möjligheten
              för barnfamiljer och andra att ha ett utrymme i sin ekonomi som
              gör att de kan klara av de här kostnaderna.
            </seg>
          </u>
          <note type="speaker" n="55f061aa">
            Anf. 46 EVA OLOFSSON (V):
          </note>
          <u who="eva_olofsson_7c489a" xml:id="i-9967893f6b0156b8-0" n="cf998095">
            <seg n="a71cad91">
              Fru talman! Det första jag vill säga är: Självklart ska alla
              människor ha arbete. Rätten till arbete är en viktig fråga för
              oss. Det handlar om att satsa så att människor verkligen får jobb,
              att satsa på utbildning och arbetsmarknadsåtgärder i stället för
              att sätta folk i fas 3 för att göra ingenting nästan gratis. De
              håller sig sysselsatta, men det blir inte mer jobb. De får inte
              en utbildning så att de kan ta de jobb som kommer. Det är inte
              den vägen vi vill ha.
            </seg>
            <seg n="12f0f0b6">
              Men huvudinvändningen mot det här, skulle jag vilja säga, är
              att barn inte kan vänta på att deras föräldrar ska få jobb. De
              får kanske jobb om ett, två eller tre år och har inte råd att
              köpa glasögon till sina barn. Barn har behov här och nu.
            </seg>
            <seg n="5d0e7ab6">
              Jag tycker inte att det i ett välfärdsland som Sverige är acceptabelt
              att barn ska vara utan glasögon. När glasögonen går sönder får
              man kanske gå med tejpade glasögon som inte sitter rätt. Eller
              man byter kanske inte lika ofta som man behöver, eftersom man
              inte har råd med det. I Sverige ska barn kunna ha glasögon. Därför
              tycker jag att barn ska ha rätt att kunna se världen klart även
              när föräldrarna inte har jobb, är sjukskrivna och arbetslösa eller
              har så lågavlönade tillfälliga jobb att de inte får pengar över
              till glasögon.
            </seg>
            <seg n="ff325690">
              Jag vill säga lite om varför detta är så viktigt. När barn är
              små är synen inte färdig. Den utvecklas i upp till åtta tio år
              för vissa barn. Många har synen färdigutvecklad vid sex års ålder.
              Om man inte ser riktigt får man inte den stimulans som gör att
              synen utvecklas som den ska. Man får alltså fel som man får bära
              med sig hela livet. För att se riktigt måste den bild som träffar
              näthinnan vara tydlig och klar. Har man ett brytningsfel som barn
              och inte får glasögon blir inte bilden tydlig och klar.
            </seg>
            <seg n="365113e6">
              Jag tycker också att det är viktigt att peka på de exempel som
              jag drog förut. Det handlar om barn som går i skolan och som inte
              kan följa skolan på ett riktigt och bra sätt för att de inte har
              glasögon därför att föräldrarna inte har råd med glasögon. Det
              handlar om barn som inte kan läsa på tavlan, som får huvudvärk
              och som inte kan titta på en dator när det ingår i skolundervisningen,
              för de kan inte se ordentligt vad som står där.
            </seg>
            <seg n="4ce83fae">
              Jag tycker inte att det räcker att säga att man satsar på att
              människor ska få jobb. Det ska vi självklart göra. Men det handlar
              om de barn som lever i familjer där föräldrarna just nu inte har
              jobb.
            </seg>
            <seg n="0c0254a7">
              Då vill jag bara påminna om att det nu pågår ett påskuppror med
              bland annat många diakoner och andra som liksom Majblomman har
              upplevt att fattigdomen har ökat och att många kommer till dem
              för att be om hjälp till livets nödtorft.
            </seg>
            <seg n="235e3a5d">
              Sveriges Kristna Råd har också pekat på bristerna i sjukförsäkringen
              där människor ramlar emellan och inte får någon inkomst alls eller
              hamnar i försörjningsstöd. Det är alltså breda reaktioner på att
              det finns stora grupper människor som ramlar emellan, och en del
              av dem har barn.
            </seg>
            <seg n="56ae0638">
              När det gäller glasögon har vi drivit kravet på att göra en utredning
              och titta på hur man ska kunna komma till rätta med detta, för
              vi inser att det kan man behöva göra. Vi smäller inte bara till
              och säger glasögonbidrag, pang.
            </seg>
            <seg n="b7aba4fd">
              Frågan är så viktig. Göran Hägglund tog själv upp hur olika det
              ser ut i olika landsting. I Helsingfors får man inga bidrag alls.
              I fyra andra landsting är glasen gratis men inte bågarna. Kostnaden
              varierar från ungefär 250 kronor upp till 1 250 kronor.
            </seg>
            <seg n="f83655de">
              Självklart ska det inte se så olika ut beroende på var barn bor
              i Sverige. Självklart går det också att göra insatser. Kanske
              socialministern skulle kunna ta ett samtal med SKL. Kanske man
              skulle kunna fundera på riktlinjer på området och titta på frågan
              på något sätt.
            </seg>
            <seg n="e706693c">
              Det är ju inte så att vi inte gör någonting nationellt när det
              gäller hälso- och sjukvården. Det görs saker på en massa plan,
              och jag tycker att det är dags att göra något för barns rätt till
              glasögon.
            </seg>
          </u>
          <note type="speaker" n="43e29347">
            Anf. 47 Socialminister GÖRAN HÄGGLUND (KD):
          </note>
          <u who="goran_hagglund_85150f" xml:id="i-0dba5556f9526632-9" n="dec95e9f">
            <seg n="ea1bb53b">
              Fru talman! Det låter lite bestickande när Eva Olofsson säger
              att barn inte kan vänta på att föräldrarna får jobb, det med anledning
              av att jag sade att det viktigaste är att människor kan försörja
              sig själva och täcka sina kostnader.
            </seg>
            <seg n="c62460d1">
              Vad jag ville peka på var vikten av en politik som gör att människor
              får jobb i vårt land. Regeringen har lagt ned väldigt mycket möda
              och satsat stora resurser på att skapa goda villkor som gör att
              fler människor kommer i arbete och kan försörja sig själva. Det
              är en oerhört viktig inriktning, och jag är glad att regeringen
              hittills har fått stöd i parlamentet för den inriktningen och
              inte har valt en annan väg som jag menar att Eva Olofsson står
              för.
            </seg>
            <seg n="7f0cf225">
              Sedan kommer det naturligtvis alltid att finnas personer som
              av ett eller annat skäl inte kan försörja sig. Det kan handla
              om att man har en dålig ekonomi till följd av långvarig sjukskrivning,
              funktionsnedsättningar eller annat som gör att det är kärvare.
              Då finns det olika typer av skyddsnät i form av socialförsäkringar
              och om vi nu pratar glasögon i form av det stöd som ges i de allra
              flesta landsting. För dem som har de allra lägsta inkomsterna
              finns också försörjningsstöd, och i det ingår möjligheten att
              få glasögon.
            </seg>
            <seg n="b4077f37">
              Förmodligen tycker Eva Olofsson att man ska få glasögon, men
              man ska av något skäl inte få dem på just det sättet. Men det
              finns ett regelverk som är till för att alla ska kunna få ersättning
              om man inte har en ekonomi för att finansiera det själv.
            </seg>
            <seg n="aebd2919">
              Jag konstaterar också att Eva Olofssons kraftfulla vänsterpartikrav
              på det här området blir till att man har drivit kravet på en utredning.
              Det är ju bra. Jag inser att en utredning är första steget för
              att genomföra någon förändring, men jag ser inte i Vänsterpartiets
              ekonomiska politik några som helst steg när det gäller satsningar
              på att genomföra reformer på detta område. Det kanske ändå är
              intressant att veta för den som lyssnar på debatten.
            </seg>
          </u>
          <note type="speaker" n="c7ce0b5e">
            Anf. 48 EVA OLOFSSON (V):
          </note>
          <u who="eva_olofsson_7c489a" xml:id="i-9967893f6b0156b8-1" n="cf998095">
            <seg n="346ca9da">
              Fru talman! Jag tror att socialministern vet lika bra som jag
              att många barnfamiljer inte går till socialkontoret och ber om
              försörjningsstöd. Glasögonen får vänta i stället. Andra familjer
              ligger precis på gränsen eller lite över men klarar inte kostnaden
              för glasögon.
            </seg>
            <seg n="329c56e2">
              Barns glasögon fungerar heller inte som vuxnas. Barn växer. De
              behöver byta oftare. Barn sliter på glasögon på ett annat sätt.
              Man leker, busar och bråkar och glasögonen går sönder. Någon sade
              att det inte är frågan om utan när barns glasögon går sönder.
            </seg>
            <seg n="e820f62e">
              Jag tycker därför att det är cyniskt att säga att skyddsnätet
              ska vara försörjningsstöd och att gå till socialkontoret när det
              gäller en så viktig sak som att kunna se och följa med i skolan
              och annat. Jag tycker att vårt Välfärdssverige borde kunna mer.
            </seg>
            <seg n="7f579b23">
              Jag kan bara konstatera att hade jag sagt att vi ska lägga pengar
              till glasögon bara så där hade nog socialministern frågat hur
              det skulle se ut. Som socialministern sade gäller det att börja
              med att utreda en fråga.
            </seg>
            <seg n="b77c0411">
              Jag tycker inte att barn kan vänta. Jag tycker inte att barn
              vars föräldrar har en dålig ekonomi tillfälligt eller permanent
              på grund av sjukdom, arbetslöshet eller på grund av att de enda
              jobb de får är timanställning i lågavlönade sektorer ska behöva
              vara utan glasögon eller att föräldrarna ska behöva gå till socialkontoret.
              Att som barn kunna se och följa med i skolan och att kunna hänga
              med kompisarna och få hjälp så att synen utvecklas på rätt sätt
              tycker jag borde vara en grundläggande rättighet för barn.
            </seg>
            <seg n="607c51aa">
              Vi har kunnat göra nationella insatser när det gäller väntetider
              i vården. Regeringen har lagt sig i sjukvårdens organisation när
              det gäller vårdval. Vi har regionala cancercentrum. Det har gjorts
              en mängd saker på nationell nivå, och det går också att ta initiativ
              när det gäller barns rätt att kunna se.
            </seg>
          </u>
          <note type="speaker" n="888b319c">
            Anf. 49 Socialminister GÖRAN HÄGGLUND (KD):
          </note>
          <u who="goran_hagglund_85150f" xml:id="i-0dba5556f9526632-10" n="dec95e9f">
            <seg n="dd736aac">
              Fru talman! Jag vet att den fråga som Eva Olofsson har tagit
              upp är jätteviktig för varje barn som behöver glasögon. Det finns
              många familjer som klarar av att finansiera detta för egen maskin,
              men det finns också en del familjer där man inte har det ekonomiska
              utrymmet. Där finns naturligtvis ett problem för oss som politiker
              att försöka hantera på bästa möjliga sätt och fråga oss vad vi
              kan göra.
            </seg>
            <seg n="7368a9ee">
              Den ordning som vi har haft hittills och som jag tycker är klok
              är att landstingen är ansvariga för dessa beslut. Det är inte
              något jag vill ändra på. Vi har också ett regelverk som gör att
              försörjningsstödet finns till hands för den som har de allra minsta
              ekonomiska marginalerna. Där hamnar vi väldigt ofta i den här
              underliga diskussionen som går ut på att vi har det här skyddet
              men vi vill inte att någon ska använda det. Och det vill vi ju
              inte; vi vill att alla ska klara sig själva, men det är som det
              på något sätt är för fult för att användas.
            </seg>
            <seg n="8fafbef5">
              Jag tycker naturligtvis att om en familj har en så liten ekonomi
              att man inte har råd att köpa glasögon så är det självklart att
              försörjningsstödet finns där för att barnen ska kunna förses med
              glasögon. Alla barn har rätt till en god syn och till att kunna
              fungera i klassrumssituationer, på fritiden och överallt annars.
            </seg>
            <seg n="5564f26b">
              Återigen: Det viktigaste vi har att göra över huvud taget är
              att se till att fler människor får en möjlighet att försörja sig
              själva. Regeringen gör stora satsningar för att förbättra situationen
              för de barnfamiljer som har de allra minsta marginalerna som gör
              att ännu fler ska kunna leva på sin egen lön och med hjälp av
              det generella stöd som finns.
            </seg>
          </u>
          <note n="999e5b5a">
            Överläggningen var härmed avslutad.
          </note>
          <note n="4c08394f">
            12 § Svar på interpellation 2010/11:205 om studier för deltagare
            i fas 3
          </note>
          <note type="speaker" n="930618c8">
            Anf. 50 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-1bcd7fd825d14e76-0" n="b26a7e5f">
            <seg n="1bc05293">
              Fru talman! Gunilla Svantorp har frågat mig om jag avser att
              skyndsamt vidta åtgärder för att ta bort förbudet mot att delta
              i utbildning för deltagare i fas 3.
            </seg>
            <seg n="860226b5">
              Som jag sade i kammaren för några dagar sedan är uppgiften att
              minska långtidsarbetslösheten när nu konjunkturen vänder en av
              regeringens viktigaste uppgifter. Bland de långtidsarbetslösa
              ingår deltagarna i jobb- och utvecklingsgarantin. Denna är bara
              ett av många verktyg med detta syfte; ytterligare exempel är det
              särskilda anställningsstödet som förstärktes från årsskiftet och
              nystartsjobben som samtliga deltagare i jobb- och utvecklingsgarantin
              har möjlighet att få del av.
            </seg>
            <seg n="3548038a">
              Arbetsförmedlingens senaste rapport om jobb- och utvecklingsgarantin
              En studie av sannolikheten att få jobb under programtiden visar
              att 70 procent av de personer som skrivs in i jobb- och utvecklingsgarantin
              lämnar programmet före den tredje fasen av garantin och att 60
              procent av de individer som har lämnat jobb- och utvecklingsgarantin
              befinner sig i arbete, med eller utan stöd, en månad efter utskrivningen
              ur programmet. Av resultaten framgår också att 19 procent av dem
              som når den tredje fasen av jobb- och utvecklingsgarantin har
              lämnat garantin.
            </seg>
            <seg n="d3bf0f62">
              Dessa resultat baseras på information avseende samtliga individer
              som varit inskrivna i jobb- och utvecklingsgarantin från och med
              att programmet startade den 2 juli 2007 till och med den 23 april
              2010. Det är alltså inte som Gunilla Svantorp skriver en återvändsgränd
              att delta i den tredje fasen av jobb- och utvecklingsgarantin.
              Detta är viktigt att komma ihåg och kommunicera, eftersom även
              förväntningar påverkar utfallet.
            </seg>
            <seg n="526e57f5">
              Intentionen med den tredje fasen av jobb- och utvecklingsgarantin
              är att personer som har varit arbetslösa under lång tid ska få
              möjlighet att bygga upp nya referenser, nätverk och en arbetsgemenskap.
              Det är viktigt att Arbetsförmedlingen arbetar för att alla deltagare
              i fas 3 erbjuds en sysselsättning med utgångspunkt i individens
              behov. I denna fas ska deltagarna sysselsättas hos anordnare som
              kan vara offentliga eller privata, sociala företag eller ideella
              organisationer.
            </seg>
            <seg n="df147d60">
              Då insatserna syftar till en övergång till arbete är det viktigt
              att deltagarna fortsätter att söka jobb. Deltagarna ska därför
              få fortsatt stöd av en arbetsförmedlare eller en coach. I juni
              2010 förtydligade därför regeringen i förordningen (2007:414)
              om jobb- och utvecklingsgarantin att det ska ges utrymme för eget
              arbetssökande även inom denna fas av garantin.
            </seg>
            <seg n="a1026024">
              Arbetsförmedlingen har ett mycket viktigt ansvar att kontrollera
              de anordnare som tar emot deltagare i den senare fasen av jobb-
              och utvecklingsgarantin. Detta innebär att Arbetsförmedlingens
              uppgift bland annat är att kontrollera så att deltagarna får en
              kvalitativt god insats. I regleringsbrevet till myndigheten för
              2011 är regeringen därför tydlig med att den senare delen i jobb-
              och utvecklingsgarantin noggrant ska följas upp och redovisas
              senare i år. Trots detta finns det alltid en risk att insatser
              av det här slaget kan missbrukas av oseriösa aktörer som inte
              vill människor väl. Det är oacceptabelt, och kontrollfunktionerna
              måste därför förbättras. Det finns också skäl att skärpa åtgärderna
              mot de anordnare som missköter sig.
            </seg>
            <seg n="9e875dac">
              Självklart är jag bekymrad över att inte fler personer har lämnat
              den tredje fasen i jobb- och utvecklingsgarantin för att få ett
              arbete. Jag följer därför denna utveckling noga. Jag för för närvarande
              diskussioner med Arbetsförmedlingen där denna fråga är central.
              Jag har också bett myndigheten att återkomma med information om
              vilka åtgärder som skulle kunna vidtas för att öka möjligheterna
              för människor att få ett arbete efter den tredje fasen.
            </seg>
            <seg n="c38e3727">
              Självfallet ska kvaliteten i de arbetsmarknadspolitiska insatserna
              kontinuerligt följas upp på bästa möjliga sätt. Vi arbetar med
              att ytterligare förbättra formerna för en fortsatt uppföljning
              och utvärdering av den förda politiken.
            </seg>
            <seg n="e13c18f8">
              Regeringen kommer givetvis att fortsätta följa utvecklingen av
              jobb- och utvecklingsgarantin som helhet och ha ett särskilt fokus
              på den tredje fasen.
            </seg>
          </u>
          <note type="speaker" n="f44d68ef">
            Anf. 51 GUNILLA SVANTORP (S):
          </note>
          <u who="gunilla_svantorp_099889" xml:id="i-0ec46582364b7ba2-0" n="e1308323">
            <seg n="a67a8260">
              Fru talman! Först vill jag tacka för svaret. Jag har ställt en
              interpellation där jag frågar ministern om hon skyndsamt tänker
              ta bort utbildningsförbudet för personer inom fas 3. Vi är många
              riksdagsledamöter som de senaste dagarna har ställt samma fråga,
              och svaret vi får är nej. Det är i mitt tycke ett helt obegripligt
              svar.
            </seg>
            <seg n="5ee26e2f">
              Jag påstod i min fråga att fas 3 är en återvändsgränd, vilket
              tydligen har upprört arbetsmarknadsministern. Men det är ju ett
              faktum att det är så. Det räcker med att läsa ministerns svar
              för att förstå att det är så det ser ut. Där sägs ju att 19 procent
              av dem som hamnar i jobb- och utvecklingsgarantins sista fas,
              alltså fas 3, lämnar garantin för att de får jobb eller för att
              göra någonting annat. Men de övriga 81 procenten då? De är ju
              kvar, inlåsta i något där de inte får kollektivavtalsenliga löner,
              där de inte tillåts studera, där kontrollen av deras arbetsgivare
              fram till i dag har varit väldigt dålig och så vidare. Vad är
              det om inte en återvändsgränd? Det pratar ministern inte alls
              om. Varför inte?
            </seg>
            <seg n="6f7e9925">
              I går kväll kunde vi i tv:s nyheter höra rapporteringen om misslyckandet
              med fas 3. Man sade att det är en slutstation för arbetslösa.
              Man redovisade att det hittills har kostat runt 5 miljarder kronor.
              Nyheternas analys är alltså ungefär samma analys som alla vi socialdemokrater
              här i kammaren också har gjort, att det måste gå att använda de
              här pengarna på ett bättre sätt.
            </seg>
            <seg n="d044a169">
              Det är många fina ord i ministerns svar. Jobb- och utvecklingsgarantin
              ska erbjuda en sysselsättning med utgångspunkt i deltagarnas behov,
              hörde vi nyss ministern säga. Hur kontrolleras detta, kan man
              fråga sig. Inte alls, att döma av alla dem som vi har träffat
              som finns i fas 3. Visst finns det bra anordnare av fas 3 också.
              Det vill jag framför allt framhålla. Men det finns för många dåliga
              för att de fina orden ska ha någon som helst betydelse. Det är
              ändå bra att det nu stramas upp och att det blir fler kontroller.
              Men det borde ju ha varit med från allra första början.
            </seg>
            <seg n="6e28ba57">
              Tillbaka till frågan om utbildning. Många av dem som har hamnat
              i fas 3 är sådana som har varit arbetslösa väldigt länge och som
              har en gammal utbildning, om de har någon utbildning. De borde
              mer än väl vara i behov av just studier.
            </seg>
            <seg n="464b3c58">
              Tillbaka till det som arbetsmarknadsministern har med i sitt
              svar, att jobb- och utvecklingsgarantin ska erbjuda en sysselsättning
              med utgångspunkt i deltagarnas behov. Om behovet är att man behöver
              mer studier för att få ett jobb, varför får man inte det då? Vad
              är det för vits med att titta på behovet om man sedan ändå inte
              går i den riktning som behovet visar?
            </seg>
            <seg n="b056acbb">
              Fru talman! Det är högst obegripligt för mig och för många andra
              att det inte ska gå att studera när man är i fas 3. Det verkar
              också vara ganska obegripligt för arbetsmarknadsministerns myndighet
              i frågan, alltså Arbetsförmedlingen, som också har ställt den
              frågan utan att få svar.
            </seg>
            <seg n="be75fbea">
              Fru talman! Jag skulle vilja att arbetsmarknadsministern utvecklar
              varför regeringen inte ser över möjligheterna att få studera för
              den som är i fas 3.
            </seg>
          </u>
          <note type="speaker" n="da4d78e8">
            Anf. 52 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-1bcd7fd825d14e76-1" n="b26a7e5f">
            <seg n="af029122">
              Fru talman! Jag tackar för frågan. Jag har diskuterat den väldigt
              många gånger, och jag tror att det är ganska tydligt vad vi i
              regeringen är stolta över men vad vi inte är nöjda med. Vi är
              väldigt glada över att långtidsarbetslösheten har sjunkit med
              23 000 personer det senaste året, att det går bra, att många också
              lämnar innan de kommer in i den senare fasen av jobb- och utvecklingsgarantin,
              att man till och med lämnar innan man kommer in i jobb- och utvecklingsgarantin
              över huvud taget.
            </seg>
            <seg n="5d89d798">
              Jag har haft nöjet att resa runt i Sverige en hel del och har
              träffat människor som tidigare har varit bortglömda, som ingen
              har sett, som har bollats runt i systemen, som har stämplat, gått
              på en åtgärd, stämplat och placerats i en insats. Många vittnar
              om att de faktiskt är nöjda med att ha en meningsfull sysselsättning,
              någonstans att gå, någonstans att få en gemenskap och känna sig
              behövd.
            </seg>
            <seg n="d9c90377">
              Senast i går tittade jag på filmen Hur många lingon finns det
              i världen . Det var uppenbart vad ett arbete betyder för att få
              en gemenskap. Jag tycker att den beskrivning som Gunilla Svantorp
              ger inte är riktig, även om jag kan hålla med om att vi måste
              rensa bort dem som missbrukar ett system. Där är vi helt överens.
            </seg>
            <seg n="825f1826">
              De här personerna har i genomsnitt varit arbetslösa i åtta år.
              Så många som var femte person har varit arbetslös och inskriven
              på Arbetsförmedlingen i mer än tio år. De har sett högkonjunkturer
              komma och gå utan att de har kommit in på arbetsmarknaden. Nu
              är de i sysselsättning hos en anordnare: privata företag, ideella
              organisationer och många kommuner. Det stora flertalet är steget
              närmare en anställning än de någonsin har varit tidigare.
            </seg>
            <seg n="626227a8">
              De flesta har också genomgått utbildning genom Arbetsförmedlingens
              försorg. Lösningen är inte så enkel som det Socialdemokraterna
              för fram när man säger utbildning, utbildning och utbildning.
              Jag brukar ställa en motfråga: Vad är det för utbildning som Gunilla
              Svantorp tror är lösningen, om det är en sådan quick fix-modell
              som ska till? Det är faktiskt så att väldigt många får utbildning
              genom Arbetsförmedlingens försorg, så många som 70 000 under förra
              året. Vad är det för kurser som Gunilla Svantorp tror är den enda
              lösningen på ett väldigt mångfasetterat och svårt problem?
            </seg>
          </u>
          <note type="speaker" n="d01e3245">
            Anf. 53 GUNILLA SVANTORP (S):
          </note>
          <u who="gunilla_svantorp_099889" xml:id="i-0ec46582364b7ba2-1" n="e1308323">
            <seg n="087be9fc">
              Fru talman! Jag tycker att det är märkligt att ett statsråd som
              hela tiden påtalar vikten av utbildning i sin retorik sedan går
              åt det helt motsatta hållet när det gäller verkligheten. Vad är
              det för utbildning vi menar att man ska ha? Framför allt borde
              man kanske ha diskuterat med branscherna i stället för att plocka
              bort branschråden. De var jättebra. Det fördes diskussioner med
              just branscherna om vilken kompetens de tyckte att arbetstagarna
              skulle ha. Man skulle kanske ha behållit dem. Då hade man verkligen
              vetat vilken kompetens som efterfrågades just nu. Men dem har
              man plockat bort. Det verkar som att det går bra att prata, men
              sedan handlar det om att göra något.
            </seg>
            <seg n="b2bf242e">
              Det är märkligt att arbetsmarknadsministern hela tiden pratar
              om dessa människor de 19 procenten. Nu finns det olika siffror.
              På tv sades i går att det var 12 procent, men statsrådet sade
              i sitt svar 19 procent. Vi får hålla oss till det.
            </seg>
            <seg n="fe6dd7ef">
              Det handlar alltså om de 19 procent som tar sig ur fas 3, men
              ingenting sägs om de 81 procent som blir kvar och som inte ser
              några framtidsutsikter över huvud taget. Dem pratar man inte ett
              dugg om. Det är konstigt. Det är ändå dem man borde satsa på.
            </seg>
            <seg n="4f238086">
              När jag satt här i kammaren som alldeles ny riksdagsledamot den
              5 oktober dag två för min del som riksdagsledamot och hörde statsministerns
              regeringsförklaring fanns några delar som är värda att lyfta upp
              i den diskussion vi för just nu. Då sade statsministern: Att ge
              varje människa möjlighet att utvecklas och inhämta kunskaper är
              en av samhällets viktigaste uppgifter.
            </seg>
            <seg n="a7c7035a">
              Fru talman! Jag skulle vilja be arbetsmarknadsministern utveckla
              hur hon menar att ett förbud mot studier i fas 3 uppfyller statsministerns
              och hela regeringens målsättning, som ju en regeringsförklaring
              ändå är. Det är dessutom en målsättning för det år vi befinner
              oss mitt i just nu. Det är ingen långsiktig vision som sträcker
              sig över flera år. Hur menar ministern att hon genom det hårdnackade
              nejet till utbildning för deltagare i fas 3 bidrar till att uppfylla
              den mening jag tog upp här?
            </seg>
            <seg n="a04acfb3">
              Statsministern fortsatte i regeringsförklaringen med att säga:
              Genom att ta till vara varje människas möjlighet och vilja att
              lära lägger vi grunden för framtidens Sverige.
            </seg>
            <seg n="ad5c4bc5">
              Tyvärr är dessa uttalanden helt utan innehåll. Människor som
              vill lära sig mer men som har haft oturen att hamna i fas 3 utestängs.
              De kan inte lära sig mer. Jag har inte hört någon vettig förklaring
              i kammaren på varför de inte får fortsätta läsa. Många deltar,
              säger arbetsmarknadsministern, men tydligen inte alla de 81 procenten
              som har hamnat i fas 3 och aldrig mer kommer att ta sig ur som
              det ser ut i dag.
            </seg>
            <seg n="85d99f97">
              Jag har inte fått något svar, och jag vill fortfarande gärna
              få ett svar från arbetsmarknadsministern. Varför får inte människor
              i fas 3 läsa vidare?
            </seg>
          </u>
          <note type="speaker" n="abd8d730">
            Anf. 54 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-1bcd7fd825d14e76-2" n="b26a7e5f">
            <seg n="6429f156">
              Fru talman! Jobb- och utvecklingsgarantin är ett program med
              flera olika delar. Det är viktigt att veta att man först genomgår
              fas 1 och 2. Där får man förutom fördjupad kartläggning och insatser
              också arbetsmarknadsutbildning som en viktig del. När man har
              gått tre år i jobb- och utvecklingsgarantin ska alla möjligheter
              vara uttömda. Man ska ha fått den utbildning som kan kvalificera
              till att få ett jobb inom ett av de bristyrken som finns. Det
              är fråga om kortare arbetsmarknadsutbildningar.
            </seg>
            <seg n="609d3abb">
              Det är inte fråga om att det inte finns utbildningar. Som jag
              sade tidigare i mitt svar fick 70 000 personer en utbildning genom
              Arbetsförmedlingens försorg under förra året. Det ska definitivt
              finnas kvar en lagom mängd arbetsmarknadsutbildningar.
            </seg>
            <seg n="ec4da674">
              Men om vi tittar på den forskning som finns, till exempel i Långtidsutredningen,
              framkommer en del om arbetsmarknadsutbildning. Där påtalas vikten
              av en rimlig balans, att det inte blir inflation i antalet utbildningsplatser
              som det var tidigare. Det ledde till inlåsningseffekter.
            </seg>
            <seg n="224000b6">
              En viktig del är de stora satsningar som görs inom det reguljära
              utbildningssystemet, som så klart är öppet för alla människor
              i Sverige, till exempel yrkesvux. Det kan vara ett bra komplement
              för en långtidsarbetslös person att studera vidare.
            </seg>
            <seg n="33fc806d">
              Det är ovisst hur mycket Socialdemokraterna vill satsa på arbetsmarknadsutbildning.
              Det är en utbildning som är tre gånger så dyr som all annan utbildning.
              Det är också tveksamt när det blir stora volymer att den får en
              bra effekt.
            </seg>
            <seg n="b35553d9">
              Det finns en del som är intressant angående de bristyrken som
              finns i Sverige. Det är något som det finns bra koll på. De kräver
              i allmänhet långa utbildningar. Det är fråga om kvalificerade
              hantverksutbildningar, IT-teknikerutbildningar och den typen av
              utbildningar. Jag tror att till och med Gunilla Svantorp inser
              att det är svårt att fylla upp de platserna med hjälp av arbetsmarknadsutbildning.
            </seg>
            <seg n="b9cc59b6">
              Det känns lite förmätet att påtala detta, men den grupp som har
              varit borta lång tid från arbetsmarknaden har också svårigheter.
              Till stor del är det fråga om personer som inte är fullt arbetsföra
              utan som har funktionsnedsättningar. Den stora utmaningen jag
              tycker att vi kan enas om är att arbetsgivare måste vilja öppna
              dörren och välkomna personer med nedsatt arbetsförmåga men som
              både vill och kan bidra. Många av dessa personer har bra erfarenheter
              med höga och fina utbildningar, men ingen vågar ge dem chansen.
              Det är den stora utmaningen, inte att ge dem en mängd olika utbildningar.
            </seg>
          </u>
          <note type="speaker" n="5e94eb23">
            Anf. 55 GUNILLA SVANTORP (S):
          </note>
          <u who="gunilla_svantorp_099889" xml:id="i-0ec46582364b7ba2-2" n="e1308323">
            <seg n="0c1736a5">
              Fru talman! Låt mig återknyta till det sista som arbetsmarknadsministern
              sade. När man träffar dessa fas 3-personer som har fått en fas
              3-anställning handlar det ofta om människor som upplever sig göra
              jobb som någon annan hade kunnat göra på ett vanligt jobb. Varför
              får de inte en vanlig anställning, frågar de?
            </seg>
            <seg n="7ee493bf">
              För de människor som arbetsmarknadsministern hänvisar till som
              har varit utan jobb länge handlar det ofta om att de förr i tiden
              kunde få en lönebidragsanställning. Varför får de inte längre
              en lönebidragsanställning i stället för att hamna i fas 3 där
              de inte får kollektivavtalsenliga löner och där många ska leva
              på en inkomst om de över huvud taget har en inkomst som det inte
              går att leva på? De måste gå till socialkontoret. Det är märkligt
              att hela tiden höra arbetsmarknadsministern prata om dem som ändå
              lyckas ta sig ur fas 1, 2 eller 3 i stället för att prata om de
              81 procent i fas 3 som inte tar sig ur.
            </seg>
            <seg n="220be240">
              Vi får aldrig svar på frågan: Varför får de inte studera? Få
              av dem som har hamnat i fas 3 har studerat under fas 1 och 2.
              Det finns det statistik på. Då hjälper det inte att i talarstolen
              säga att många har fått studera under tiden. De 81 procent som
              fortfarande finns kvar har uppenbarligen inte fått något som ger
              dem jobb.
            </seg>
          </u>
          <note type="speaker" n="f613167d">
            Anf. 56 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-e22fb036fa201530-0" n="b26a7e5f" next="i-094f8c06d5f1adb6-0">
            <seg n="5ac351e7">
              Fru talman! Jag vill påtala att det har blivit betydligt ljusare
              på arbetsmarknaden. 136 000 fler är sysselsatta i dag än för ett
              år sedan. 40 000 personer finns i nystartsjobb. Nystartsjobben
              är en bra arbetsmarknadsåtgärd för långtidsarbetslösa personer.
              60 000 fler unga har fått jobb.
            </seg>
            <seg n="c93ec5d3">
              Det som Gunilla Svantorp tar upp när det gäller lönebidragsanställningar
              är viktigt. Det finns mycket resurser, närmare 1 miljard kronor,
              kvar för lönebidragsanställningar. Det finns resurser, och det
              finns långtidsarbetslösa personer med nedsatt arbetsförmåga.
            </seg>
            <seg n="c40527fb">
              Men, Gunilla Svantorp, det som fattas är fler arbetsgivare som
              säger att de långtidsarbetslösa är välkomna till deras arbetsplatser.
              De får en nästan full kostnadstäckning för lönen. Ändå vill inte
              arbetsgivare privata, offentliga, ideella ge dessa personer en
              chans. Än så länge kan vi vara överens om att varken Gunilla Svantorp
              eller jag anställer personer på det sättet. Det är den stora utmaningen.
            </seg>
            <seg n="7db91168">
              I morgon har jag en träff med arbetsmarknadens parter om lönebidragsanställningar.
              Jag hade en träff för två veckor sedan. Vi är villiga att lyssna
              in om det finns något mer i stöden vi kan förbättra. Det finns
              fördomar och problem som gör att arbetslivet blir så pass slimmat
              att de inte har ork eller tid, och det finns orosmoment; dessa
              personer har varit borta så länge. Problemet är mer mångfasetterat
              än att, som Gunilla Svantorp säger, låta dem studera. Det är inte
              så enkelt.
            </seg>
            <seg n="bd2b2a10">
              Jag är ändå förhoppningsfull inför de möten vi ska ha med arbetsmarknadens
              parter, nämligen att de också tar sin del av ansvaret så att människor
              som har varit borta länge från arbetsmarknaden kan komma in. Där
              är vi överens. Lösningen är inte bara utbildning. Då hade vi sett
              en mycket bättre situation för de långtidsarbetslösa.
            </seg>
            <seg n="5e53845e">
              Tack för frågan och för debatten!
            </seg>
          </u>
          <note n="999e5b5a">
            Överläggningen var härmed avslutad.
          </note>
          <note n="94259a51">
            Ajournering
          </note>
          <note n="d94804f1">
            Kammaren beslutade kl. 15.58 på förslag av förste vice talmannen
            att ajournera förhandlingarna till kl. 18.00.
          </note>
          <u who="hillevi_engstrom_a4c38c" xml:id="i-094f8c06d5f1adb6-0" n="b26a7e5f" prev="i-e22fb036fa201530-0">
            <seg n="7799834e">
              Återupptagna förhandlingar
            </seg>
          </u>
          <note n="8a327568">
            Förhandlingarna återupptogs kl. 18.00.
          </note>
          <note n="c9ac64ff">
            13 § Svar på interpellation 2010/11:213 om återinförande av friåret
          </note>
          <note type="speaker" n="f2daa78a">
            Anf. 57 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-1bcd7fd825d14e76-3" n="b26a7e5f">
            <seg n="7c4427d3">
              Fru talman! Annika Lillemets har frågat mig om och i så fall
              hur jag avser att agera för att återinföra friåret. Hon har också
              frågat mig på vilket sätt jag har beaktat resultatet för friårsvikarierna
              under det svenska friåret och om jag även har tagit del av erfarenheterna
              från den finska alterneringsledigheten.
            </seg>
            <seg n="a9f8f3ca">
              Mitt svar på den första frågan är enkelt nej, jag avser inte
              att verka för att återinföra friåret. Att återinföra friåret skulle
              innebära att arbetsutbudet hålls tillbaka i ett läge där arbetskraftsefterfrågan
              ökar. I stället vill jag främja arbetsutbudet och sysselsättningen,
              vilket är viktigt inte minst för att möta den demografiska utmaningen
              samt för att öka den långsiktiga hållbarheten i de offentliga
              finanserna.
            </seg>
            <seg n="0c1f337d">
              Men framför allt vill vi fokusera resurserna på dem som står
              allra längst från arbetsmarknaden. Deltagarna i jobb- och utvecklingsgarantin
              samt jobbgarantin för ungdomar ska erbjudas insatser av hög kvalitet.
              Jag har också bett Arbetsförmedlingen att återkomma med information
              om vilka åtgärder som skulle kunna vidtas för att öka möjligheterna
              för människor att få ett arbete efter jobb- och utvecklingsgarantins
              fas 3.
            </seg>
            <seg n="ac86e558">
              Nu till frågorna om hur jag har beaktat resultatet för friårsvikarierna
              under det svenska friåret och om jag har tagit del av erfarenheterna
              från den finska alterneringsledigheten.
            </seg>
            <seg n="90326b3d">
              Såväl i Sverige som i Finland visar forskningen att arbetsmarknadseffekterna
              för friårslediga är negativa, men att vikarierna för de friårslediga
              i viss mån kan stärka sin ställning på arbetsmarknaden. Regeringen
              har valt att fokusera på mer effektiva och riktade insatser för
              att se till att resurserna går till dem som har störst behov.
              Vi har genomfört en rad satsningar för att arbetslösa ska kunna
              upprätthålla den viktiga kontakten med arbetslivet, exempelvis
              genom anställningsstöd och praktikinsatser.
            </seg>
            <seg n="f7d1dcbe">
              Från och med den 1 februari 2011 är det mer förmånligt för arbetsgivare
              att med särskilt anställningsstöd anställa personer som varit
              arbetslösa under lång tid. Även instegsjobben har förstärkts i
              syfte att ytterligare öka möjligheterna för dem som har en svag
              förankring på arbetsmarknaden.
            </seg>
            <seg n="b4644dbd">
              För att förhindra att människor hamnar i långvarig arbetslöshet
              har regeringen i samband med den djupa lågkonjunkturen genomfört
              stora satsningar på arbetspraktik. Regeringen bedömer att det
              finns utrymme för ca 14 000 årsplatser i praktik under 2011. Vidare
              har regeringen infört nystartsjobb, en insats som tar sikte på
              människor som av olika anledningar har varit borta från arbetsmarknaden
              en längre tid och som behöver hjälp att få fotfäste på arbetsmarknaden.
            </seg>
            <seg n="2856f130">
              Åtgärden friår krävde stora arbetsförmedlingsinsatser. Betydande
              administrativa resurser togs i anspråk på arbetsförmedlingskontoren
              och skapade mindre tid över till Arbetsförmedlingens egentliga
              jobb att förmedla arbeten till arbetssökande.
            </seg>
          </u>
          <note type="speaker" n="8d27a81e">
            Anf. 58 ANNIKA LILLEMETS (MP):
          </note>
          <u who="annika_lillemets_0161f8" xml:id="i-75a3f644bf2642be-0" n="7eab6e63">
            <seg n="6555a047">
              Fru talman! Först vill jag tacka arbetsmarknadsministern för
              svaret på mina frågor. Att ministern väljer att inte verka för
              att återinföra friåret är svårt att förstå utifrån flera perspektiv.
              Det gäller inte minst dess nytta för de arbetslösa och även synen
              på människor och arbete.
            </seg>
            <seg n="b8c5cd57">
              Friår innebär enkelt uttryckt att en person med anställning byter
              plats med en arbetslös under en tid. I Sverige kunde, på Miljöpartiets
              initiativ, ett antal anställda ta ledigt i tre till tolv månader
              medan en arbetslös vikarierade för den friårsledige. Det gällde
              från 2005 fram till att den moderatledda regeringen tog bort möjligheten
              2007. Den friårsledige fick ersättning motsvarande 85 procent
              av den arbetslöshetsersättning som hon eller han skulle ha fått
              som arbetslös, och vikarien fick vanlig lön.
            </seg>
            <seg n="3e4f4c42">
              Friårsreformen var en kombinerad frihetsreform och arbetsmarknadsreform.
              Intresset var stort, och långt ifrån alla som ansökte om friår
              fick det.
            </seg>
            <seg n="82bc63b1">
              I Finland finns en motsvarighet till friåret, nämligen alterneringsledighet.
              Efter en försöksperiod som inleddes 1996 infördes en visstidslag
              2002. Nu har man valt att permanenta alterneringsledigheten. I
              Finland har fackföreningar, arbetsgivarorganisationer, samtliga
              partier och allmänheten gått från att vara kritiska till reformen
              till att i stället se dess fördelar. En saklig och sansad debatt
              och omvärdering vore välgörande även i Sverige.
            </seg>
            <seg n="7d2c1111">
              Statsrådet påpekar helt riktigt att forskningen visat att friårsvikariernas
              ställning på arbetsmarknaden stärks. Ja, friårsvikariat innebär
              ju riktiga arbetsuppgifter och riktig lön, en fot in på arbetsmarknaden
              och värdefull erfarenhet som ökar chansen att få nytt jobb därefter.
              Friår är alltså en utmärkt arbetsmarknadsåtgärd. Det är inte den
              enda, men den är utmärkt.
            </seg>
            <seg n="0bd97ffd">
              Jag undrar på vilket sätt det är bättre att betala människor
              om än alldeles för lite för att utföra meningslösa och rent av
              förnedrande aktiviteter i mer eller mindre konstlade arbetsmarknadsprojekt,
              vilket tyvärr förekommer.
            </seg>
            <seg n="04aa986b">
              Arbetsmarknadsministern anför som skäl mot friåret att arbetskraftsefterfrågan
              ökar. Arbetslösheten är dock fortfarande hög. Att dela mer rättvist
              på lönearbete och fritid vore alltså till nytta för alla. De friårslediga
              får en önskad och för många välbehövlig paus i arbetslivet samt
              möjlighet att förverkliga sina drömmar. Friårsvikarierna har jag
              redan nämnt, och arbetsgivarna är inte att förglömma. De får fler
              personer med större erfarenhet och kompetens att välja på när
              de behöver anställa.
            </seg>
            <seg n="2dc41914">
              Chansen att matcha arbetslösa med lediga jobb borde alltså rimligen
              öka om friåret återinförs.
            </seg>
            <seg n="5a2be97a">
              Stora arbetsförmedlingsinsatser anförs vidare som ett argument
              mot friåret. Men att friåret skulle kräva stor administration
              är ingen naturlag i Finland har arbetsförmedlingarna inte behövt
              förstärka för att hantera alterneringsledigheten. Varför skulle
              friår vara besvärligare att hantera i Sverige? Det finns alltså
              all anledning att lära av Finland även där.
            </seg>
            <seg n="e4fbade1">
              Ministern menar att administrationen av friårsvikariat skulle
              ta tid i anspråk från arbetsförmedlarnas verkliga jobb, som är
              att förmedla arbeten till arbetssökande. Men det är ju precis
              det de gör när de förmedlar friårsvikariat. Vad är det för skillnad
              på dessa och andra jobb?
            </seg>
            <seg n="bf2f1be3">
              Nej, motståndet mot det svenska friåret är enligt min mening
              inte sakligt grundat. Det handlar som jag förstår det om helt
              andra saker, vilka jag återkommer till strax.
            </seg>
          </u>
          <note type="speaker" n="c294cce0">
            Anf. 59 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-1bcd7fd825d14e76-4" n="b26a7e5f">
            <seg n="d4b8f31b">
              Fru talman! I grunden har vi olika syn på arbete. Vi har en arbetslinje
              där vi tycker att alla som har möjlighet ska kunna ha ett jobb
              att gå till. Ett jobb betyder väldigt mycket. Det tror jag framför
              allt att man förstår om man har varit utanför arbetslivet.
            </seg>
            <seg n="3546367b">
              Friår att få betalt för att vara fri och ha en paus är precis
              tvärtom. Vi behöver alla arbetade timmar på arbetsmarknaden, inte
              minst för att möta den demografiska utvecklingen. Vi behöver jobba
              mer, inte mindre. Jag kan ta ett exempel: Om man i Dalarna i dag
              har 100 personer som arbetar för att försörja äldre, sjuka och
              barn kommer dessa 100 personer inom en väldigt snar framtid inom
              tio år att behöva försörja drygt 90 personer.
            </seg>
            <seg n="3d5b4dd7">
              Om vi ska klara av en skola i hög klass, sjukvård och alla våra
              utmaningar i samhället behöver vi fler som kan och vill bidra
              på arbetsmarknaden. Det är också därför alliansregeringen tillsammans
              med Miljöpartiet, vill jag säga också tycker att det är positivt
              med arbetskraftsinvandring. Vi vill att människor ska kunna komma
              till Sverige, starta företag eller bli anställda och bidra till
              att fler kan försörjas här i Sverige. I grunden har vi alltså
              olika syn på arbete.
            </seg>
            <seg n="8e6d60a5">
              Jag tror även att det finns en betydande risk, vilket också friåret
              i Sverige bevisade, att det blir en kvinnofälla. Det var nämligen
              en väldigt stor andel kvinnor som utnyttjade friåret. Kvinnor
              har som vi vet sämre förutsättningar på arbetsmarknaden och jobbar
              ofta inom vård, omsorg, handel och så vidare. Jag skulle tvärtom
              uppmuntra till ett arbetsliv som är inkluderande och där man orkar,
              kan och vill arbeta ända fram till pension eller, ännu hellre,
              längre upp i åldrarna. Det måste vara det som är den politiska
              utmaningen, i stället för att kvinnor ska ta en paus och försämra
              sina pensionsmöjligheter, sin livsinkomst och i längden också
              sina karriärmöjligheter.
            </seg>
            <seg n="d4f54303">
              I grunden delar jag alltså inte Miljöpartiets analys när det
              gäller friår.
            </seg>
          </u>
          <note type="speaker" n="fbe3abc0">
            Anf. 60 ANNIKA LILLEMETS (MP):
          </note>
          <u who="annika_lillemets_0161f8" xml:id="i-75a3f644bf2642be-1" n="7eab6e63">
            <seg n="f05cef8e">
              Fru talman! Visst behöver skattesystemet ses över. Det är fantasilöst
              att tänka sig att vi bara ska finansiera välfärden med skatt på
              alltmer arbete och konsumtion. Det är en stor diskussion som jag
              inte kan gå in på helt och hållet här.
            </seg>
            <seg n="8ac35050">
              Ministern anför alltså att arbetsmarknadseffekterna för de friårslediga
              varit negativa, och det är sant att de som varit friårslediga
              i Sverige inte arbetade i större omfattning efter friåret. De
              fick något lägre månadslön i genomsnitt, minskade inte sin sjukfrånvaro
              och gick något tidigare i pension. Men att utifrån detta avfärda
              friårsreformen ger enligt min mening uttryck för en snäv människosyn
              och en föråldrad och inskränkt syn på arbete och arbetsliv. De
              som varit friårslediga kanske prioriterar annat i livet än att
              maximera lön och tid på jobbet och en ständigt ökad konsumtion
              och materiell standard. I så fall är de föredömen för oss alla.
              Ska vi klara att hejda klimatförändringarna och utarmningen av
              naturresurser måste vi nämligen finna vägar bort från överdrivet
              lönearbete och den miljöbelastande överkonsumtion som det möjliggör.
            </seg>
            <seg n="bf42b7e2">
              Därtill visar forskningen att människor som har mindre materialistiska
              värderingar mår bättre än andra. De är helt enkelt i allmänhet
              mer nöjda och lyckliga. Ser man det så kan IFAU:s utvärdering
              tolkas som att friåret varit en framgång för de friårslediga på
              andra sätt än strikt ekonomiska. Människan är så mycket mer än
              en kugge i produktionsmaskineriet och en otillfredsställd konsument
              och så mycket större än sitt anställningsnummer och sitt kundnummer.
              Arbetslivsinstitutet utvärderade för övrigt också friårsreformen,
              men ur andra perspektiv, och drog andra och mer positiva slutsatser
              än IFAU.
            </seg>
            <seg n="076bb2d6">
              Regeringen vill främja sysselsättningen, säger ministern. Men
              varför ska vuxna människor till varje pris ständigt sysselsättas,
              som om de vore barn som gör ofog om de inte hålls upptagna med
              något, meningsfullt eller ej. Friåret är ett sätt att åtminstone
              tillfälligt befria arbetet från den nu överspelade borde vara
              det i alla fall funktionen av disciplineringsinstrument. Det grundläggande
              mänskliga behovet av att behövas och få bidra till det gemensammas
              bästa efter sin förmåga och få utlopp för skaparkraft kan tillgodoses
              på olika sätt, varav lönearbete bara är ett. Bara för att någon
              avlönas för att utföra något är det inte säkert att det är meningsfullt
              eller nyttigt, och det finns också mycket oavlönat arbete som
              är väldigt viktigt. Lönearbete är bara en del av arbetet, och
              arbetet är bara en del av livet.
            </seg>
            <seg n="85531dc1">
              Redan 1848 beskrev socialliberalen John Stuart Mill i sitt huvudverk
              Nationalekonomins principer hur samhället skulle kunna se ut när
              kampen för överlevnad inte längre upptar all energi. När de industriella
              framstegen minskar behovet av arbete i samhället såg Mill framför
              sig hur det kommer att finnas utrymme för kultur och andliga och
              sociala framsteg. Även nationalekonomen John Maynard Keynes förutsåg
              en ny epok i mänsklighetens historia när effektiviteten i produktionen
              ökat så att vi inte längre behöver slita så hårt. När människor
              fått sina materiella behov uppfyllda tänkte sig även Keynes att
              vi skulle inrätta oss själva och samhället därefter.
            </seg>
            <seg n="f85b152a">
              Vi är där nu. Friår vore inte det enda, men ett sätt att ta till
              vara möjligheterna till social och kulturell utveckling, ett steg
              på vägen framåt, i Sverige likaväl som i Finland där går det ju
              bra. Jag är övertygad om att väldigt mycket kreativitet kan släppas
              loss när människor väl får frihet och förtroende, om vi vågar
              ge dem det.
            </seg>
          </u>
          <note type="speaker" n="f886f4e9">
            Anf. 61 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-1bcd7fd825d14e76-5" n="b26a7e5f">
            <seg n="b90c4f2c">
              Fru talman! Det var intressant att lyssna på interpellanten.
              Det är en ganska annorlunda syn, som jag respekterar men inte
              alls delar. Jag tycker att vi har en väldigt stor utmaning framför
              oss. De personer som står utanför ska kunna komma in på arbetsmarknaden.
              Det är det som mitt arbete fokuserar på. Alla som kan bidra till
              en arbetsgemenskap ska också få göra det.
            </seg>
            <seg n="629fe734">
              Jag vill ändå återkomma till att jag tror att det skulle vara
              en enormt stor kvinnofälla. Det skulle sannolikt framför allt
              vara kvinnor som tog en paus från arbetslivet. Eftersom föräldraledigheten
              är så pass ojämnt fördelad kan man se otroligt negativa faktorer
              och vad det leder till att kvinnor aldrig kommer i kapp männen.
              Jag skulle över huvud taget vilja se ett mer jämställt samhälle,
              men att säga att man kan ta en paus och vara hemma i stället skulle
              inte vara lösningen. Jag tror, som jag sade i mitt första inlägg,
              på fler och bättre jobb, ett hållbart arbetsliv och ett inkluderande
              arbetsliv där man inte blir utslagen och där var och en får bidra
              efter förmåga. Inte minst tänker jag på de utrikesfödda som har
              svårt att komma in på arbetsmarknaden, på våra funktionshindrade
              med nedsatt arbetsförmåga och på de ungdomar som inte har fått
              gå igenom en bra skola.
            </seg>
            <seg n="f43a7c05">
              Jag tror att jag har utvecklat argumenten som regeringen har
              mot friår ganska väl. Jag vill bara återkomma till att min utmaning
              är att arbetslösheten ska sjunka ännu mer och att alla som vill
              ska kunna komma tillbaka till arbetsmarknaden, inte att de som
              inte vill arbeta ska ta en paus. Det får man gärna göra, men då
              får man kanske också räkna med att man får bekosta den på annat
              sätt än genom skattemedel, för dem behöver vi använda på ett annat
              och bättre sätt.
            </seg>
          </u>
          <note type="speaker" n="c4ee825a">
            Anf. 62 ANNIKA LILLEMETS (MP):
          </note>
          <u who="annika_lillemets_0161f8" xml:id="i-75a3f644bf2642be-2" n="7eab6e63">
            <seg n="51c0a7eb">
              Fru talman! Jämställdhet kan också vara att män borde göra mer
              som kvinnor, inte bara att kvinnor borde göra mer som män. Jag
              menar att det finns all anledning att återinföra friåret, för
              det är något så sällsynt som en sann vinnavinna-lösning. De friårslediga
              får makt över sina liv och chans att frigöra sin kreativitet och
              samla nya krafter, samtidigt som arbetslösheten, som ger så mycket
              olycka, minskar.
            </seg>
            <seg n="ed5ce04a">
              Friåret är en unik livskvalitetsreform, eftersom ledigheten är
              kravlös. En friårsledig är fri. Han eller hon har verklig makt
              över sitt liv under en begränsad tid. Kanske är det därför friåret
              väcker så starka känslor. De som fick chansen att ta en paus från
              arbetslivet var förstås mycket nöjda, liksom de arbetslösa som
              fick friårsvikariat. Friåret möter dock djupt känsloladdat och
              väldigt irrationellt motstånd i Sverige, men inte längre i Finland.
              Det här handlar om grundläggande värderingar, människosyn och
              vilket samhälle vi vill ha.
            </seg>
            <seg n="1c19fae9">
              Vår gröna människosyn uttrycks så här i Miljöpartiets partiprogram:
              Människan är en aktiv och skapande varelse som vill och kan ta
              ansvar. Människors kreativitet och vår ständiga förmåga att finna
              nya lösningar är en förutsättning för att vi ska nå ett långsiktigt
              hållbart samhälle.
            </seg>
            <seg n="5b9fa037">
              Men låt mig också citera Moderaternas idéprogram: I tider av
              snabba förändringar passar den positiva synen på människans möjligheter
              bättre in än misstrons och missunnsamhetens ideologier.
            </seg>
            <seg n="c2f5487c">
              Att ta ledigt utan krav är nu förbehållet några få lyckligt lottade
              med god ekonomi och förstående arbetsgivare. Ett friårssystem
              skulle kunna öppna en möjlighet för alla att utveckla sig, om
              vi unnar varandra det och inte misstror varandra. Jag hoppas därför
              för de arbetslösas och alla andras skull att ministern är beredd
              att omvärdera sin ståndpunkt och verka för att människor i Sverige
              får samma frihet och chanser som i Finland. Friåret skulle gagna
              både individer och samhället, och vi i Sverige har allt att vinna
              på att följa det finländska exemplet.
            </seg>
          </u>
          <note type="speaker" n="d6b6a402">
            Anf. 63 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-1bcd7fd825d14e76-6" n="b26a7e5f">
            <seg n="13306869">
              Fru talman! Jag tackar för debatten. Det var intressant att höra
              lite andra utläggningar. Man lär sig alltid någonting av det.
              Men jag kan inte utlova något nytt friår inom den närmaste tiden.
            </seg>
          </u>
          <note n="999e5b5a">
            Överläggningen var härmed avslutad.
          </note>
          <note n="66bea3ab">
            14 § Svar på interpellation 2010/11:249 om sysselsättningseffekter
            av sänkta arbetsgivaravgifter
          </note>
          <note type="speaker" n="9841425e">
            Anf. 64 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-1bcd7fd825d14e76-7" n="b26a7e5f">
            <seg n="5ef91f7b">
              Fru talman! Gustav Fridolin har frågat mig hur jag ser på att
              en så stor satsning som de sänkta arbetsgivaravgifterna för unga
              har gett så få och så dyra jobb och om jag kommer att vidta några
              åtgärder för en mer effektiv politik för ungdomsarbetslöshet.
            </seg>
            <seg n="2e509a87">
              Arbetslösheten bland unga är en utmaning som regeringen tar på
              stort allvar. Regeringen har en bred jobbstrategi för att bekämpa
              ungdomsarbetslöshet. En del i den strategin är att sänka trösklarna
              in på arbetsmarknaden för unga, vilket vi gjort genom att halvera
              arbetsgivareavgiften för alla under 26 år.
            </seg>
            <seg n="78c22f0e">
              Vad gäller det räkneexempel som Gustav Fridolin ger i sin interpellation
              kan jag bara konstatera att det är omöjligt att bedöma resultatet
              av en åtgärd som hjälper unga att komma in på arbetsmarknaden
              med hjälp av enkel matematik. Vi har haft en finanskris som medfört
              stigande arbetslöshet och fallande sysselsättning. Många ungdomar
              har tillfälligt lämnat arbetsmarknaden för att utbilda sig, vilket
              gör att de står bättre rustade att möta arbetsmarknaden nu när
              konjunkturen vänder. De sänkta arbetsgivaravgifterna har ökat
              incitamenten för arbetsgivare att anställa ungdomar, vilket sannolikt
              bidragit till att sysselsättningen bland ungdomarna trots krisen
              ändå inte sjunkit mer än vad den faktiskt har gjort. Regeringen
              har inga planer på att avskaffa den sänkta arbetsgivaravgiften
              och göra det dyrare att anställa unga.
            </seg>
            <seg n="909bc190">
              Under mandatperioden stärker vi bland annat kopplingen mellan
              skola och arbetsmarknad genom att införa ett lärlingssystem. En
              bra skola förebygger arbetslöshet. Flera viktiga utbildningsreformer
              ligger framför oss redan i år. Regeringen satsar dessutom 6 miljarder
              kronor på att stärka utbildningsväsendet de kommande åren.
            </seg>
            <seg n="e3ba8dfd">
              I budgetpropositionen för 2011 presenterade regeringen en rad
              satsningar för att motverka att fler unga personer blir arbetslösa
              under lång tid. Arbetsförmedlingens förvaltningsanslag förstärks
              till exempel under 2011, bland annat för att ge deltagarna i garantierna
              insatser av hög kvalitet. Dessutom kommer ungdomar även under
              2011, liksom tidigare, att kunna ta del av förstärkt matchningsverksamhet
              med personliga coacher redan från dag ett i arbetslöshet, det
              vill säga innan inträdet i jobbgarantin för ungdomar.
            </seg>
            <seg n="a141edbc">
              Från årsskiftet har kravet på tre månaders sammanhängande arbetslöshet
              för en anvisning till jobbgarantin för ungdomar tagits bort. I
              stället infördes en ramtid så att ungdomar som varit arbetslösa
              i sammantaget tre månader av fyra, kan anvisas till garantin.
              Ändringen gör att arbetslösa ungdomar kommer att kunna ta korta,
              tillfälliga jobb utan att riskera att därigenom inte omfattas
              av jobbgarantin.
            </seg>
            <seg n="a181ec1c">
              Under 2011 kommer dessutom arbetslösa ungdomar mellan 20 och
              24 år som saknar fullständig grundskole- eller gymnasieutbildning
              och som kvalificerat sig för jobbgarantin för ungdomar eller jobb-
              och utvecklingsgarantin, att med den högre bidragsnivån inom studiemedlet
              kunna påbörja kompletterande studier vid komvux. Vidare kommer
              regeringens folkhögskolesatsning att fortsätta under 2011. Syftet
              med satsningen är att motivera arbetslösa ungdomar som saknar
              slutbetyg att återgå till utbildning för att slutföra sina studier.
            </seg>
            <seg n="7b4a0928">
              Detta är bara några exempel på regeringens politik för att bekämpa
              ungdomsarbetslösheten genom aktiva arbetsmarknadspolitiska insatser
              och satsningar på utbildning.
            </seg>
            <seg n="5e5d3ac9">
              Arbetslösheten bland unga sjunker nu, och antalet sysselsatta
              ungdomar uppgick till 454 000 i januari 2011, vilket är en ökning
              med 60 000 på årsbasis. Det är positivt, men det räcker inte.
              Jag kan försäkra att vårt arbete för att förbättra situationen
              för unga kommer att gå vidare.
            </seg>
          </u>
          <note type="speaker" n="21828bb3">
            Anf. 65 GUSTAV FRIDOLIN (MP):
          </note>
          <u who="gustav_fridolin_43f438" xml:id="i-a0dcb68b0879d7ab-0" n="a6572de8">
            <seg n="feb35c62">
              Fru talman! Tack, Hillevi Engström, för svaret på min interpellation!
              Det är inte utan att man funderar på om man ska varsko finansministern,
              för Hillevi Engströms departement torde väl vara det enda där
              man inte ska utvärdera de förslag, krav och åtgärder som görs,
              också med matematiska metoder. Jag förutsätter att Finansdepartementet
              vill utvärdera också arbetsmarknadspolitiken och räkna på vad
              de åtgärder man vidtar leder till. Hur ska man annars kunna prioritera
              mellan olika förslag och olika åtgärder?
            </seg>
            <seg n="24398a87">
              Det handlar inte om att använda enkel matematik. Det handlar
              om att se om åtgärderna har varit effektiva, vad de nya jobben
              i de fall det har blivit några har kostat och vad man annars skulle
              ha kunnat lägga resurserna på. Jag förstår möjligen varför man
              lite vänder sig mot att göra den typen av utvärderingar. Flera
              av de tunga reformer som regeringen har genomfört på det arbetsmarknadspolitiska
              området fas 3, jobbcoacher eller nedsättningen av arbetsgivaravgifter
              har varit dyra reformer som ändå lett till väldigt få jobb. Vi
              fick härom dagen en siffra på att endast 1 procent av dem som
              har varit inne i en del av fas 3 faktiskt har fått ett jobb. Det
              har varit mycket pengar, många miljarder, som har gått till olika
              utförare utan att människor har fått möjligheten att komma in
              på arbetsmarknaden, få ett jobb och få makt över sitt arbetsliv.
            </seg>
            <seg n="fa343c53">
              Tydligen räcker det inte att tala om arbetslinje i politiska
              debatter. Tydligen räcker det inte att försöka förändra de arbetslösa,
              att coacha, ändra villkor, skapa större skillnader och att se
              till att man söker fler jobb, om det finns för få jobb att söka.
              Tydligen räcker det inte heller med att försöka subventionera
              fram jobb att ge skattesubventioner eller betala delar av löner,
              skatter och avgifter om man inte gör de investeringar som krävs
              för att människor faktiskt ska göra det som behövs, så att människors
              kraft, engagemang och arbetstid ska börja efterfrågas.
            </seg>
            <seg n="16652900">
              Jag tror mer på en politik som handlar om att förändra samhället
              än på att försöka förändra de arbetslösa, att se till att det
              finns fler jobb snarare än att se till att det söks fler jobb.
            </seg>
            <seg n="654e642f">
              Fru talman! Politik är i grund och botten ofta en fråga om prioritering.
              Vi har inte obegränsat med resurser, och vi måste använda de resurser
              vi har på det absolut mest effektiva sättet. Vi har tittat på
              nedsättningen av arbetsgivaravgifter till den arbetsplats som
              har diskuterats allra mest här i kammaren och som också sannolikt
              fått störst del av nedsättningen, och det visar sig att den har
              lett till väldigt få jobb. År 2009 fick Svenska McDonalds 36 miljoner
              kronor i skattesubvention. Det ledde till att man nyanställde
              89 personer. Det ger en kostnad på 400 000 per nytt jobb. Det
              är en kostnad som är betydligt större än vad det kostar att anställa
              en ny person i äldreomsorgen. Till och med om man räknar in skatteeffekten
              är kostnaden betydligt större än den för att anställa en ny lärare.
            </seg>
            <seg n="6f8dcb2b">
              Under krisen fick man på många arbetsplatser inom äldreomsorgen
              eller inom skolan se att krisen fick bäras där. Man fick vara
              med om att kolleger fick lämna jobbet för att kommunerna inte
              längre hade råd att ha dem anställda. Enligt budgetpropositionen
              var det ungefär 25 000 jobb som försvann från skolan, vården och
              omsorgen. Jag undrar om prioriteringen verkligen är rätt. Är det
              rätt att lägga 400 000 kronor på ett nytt jobb på McDonalds, eller
              skulle man ha kunnat lägga de pengarna på att en lärare hade fått
              behålla jobbet?
            </seg>
          </u>
          <note type="speaker" n="8bd8618e">
            Anf. 66 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-1bcd7fd825d14e76-8" n="b26a7e5f">
            <seg n="03d12ed0">
              Fru talman! Sverige sticker ut i förhållande till övriga Europa.
              Vi har kommit ur jobbkrisen och tagit tillbaka de tappade jobben
              efter en finanskris, den allvarligaste på 80 år. Vi kan se att
              det är 23 000 fler ungdomar som har fått ett jobb jämfört med
              hur det var för ett år sedan. Det är 136 000 fler som är sysselsatta,
              och arbetslösheten sjunker.
            </seg>
            <seg n="02b8a7d8">
              Man kan tolka detta på olika sätt, som att det har skett av en
              händelse, av en slump. Man kan också tolka det som att regeringens
              politik har varit framgångsrik.
            </seg>
            <seg n="b3558a5d">
              Gustav Fridolin påstår att regeringens reformer inte utvärderas.
              Det är klart att de gör! Vi ska ständigt förbättra och trimma
              alla de förslag vi tar fram och de åtgärder som vi vidtar. I dag
              pågår två studier på IFAU, Institutet för arbetsmarknadspolitiska
              studier i Uppsala, som rör just det som Gustav Fridolin efterfrågar.
            </seg>
            <seg n="98021ea9">
              Ett problem i Sverige är däremot att det finns för få företag
              som vill anställa en person som har varit utanför arbetsmarknaden
              en lång tid eller en person som har slutat skolan utan att ha
              godkända betyg. Det är den allra största utmaningen.
            </seg>
            <seg n="b84315d9">
              Jag skulle önska att ännu fler arbetsgivare anställde ungdomar,
              framför allt de ungdomar som saknar en bra skolunderbyggnad.
            </seg>
            <seg n="bf529f85">
              Gustav Fridolin nämner en stor ungdomsarbetsgivare, nämligen
              McDonalds. Under krisåret 2009, när väldigt många andra sade upp
              många anställda, ordnade man där 800 fler nya ungdomsjobb. Det
              är inte dåligt för de ungdomar som har fått jobb. Jag tycker att
              det är en tråkig attityd när man, som så ofta i debatten, säger
              att det är dåliga jobb. Tvärtom är nio av tio arbetsgivare positiva
              till den erfarenhet som ungdomarna har från just den typen av
              arbete.
            </seg>
            <seg n="c4ecf077">
              Jag önskar att fler arbetsgivare såg möjligheten. Det är därför
              det är så viktigt att sänka kostnaderna för arbetsgivare, att
              sänka arbetsgivaravgifterna, vilket har gjorts i två steg. De
              är nu nere på 15 procent när man anställer en ung person som är
              under 26 år.
            </seg>
            <seg n="98e5ed09">
              Också Miljöpartiet tycker att nedsättning av arbetsgivaravgifter
              är bra. Om jag har förstått rätt menar Miljöpartiet att man ska
              rikta detta mot dem som är arbetslösa. Men erfarenheterna säger
              att följden då blir att det blir ett stigma på den som har varit
              arbetslös. Nu har vi en reform som leder till att alla ungdomar
              behandlas lika. Det finns också en betydande risk, och det visar
              också erfarenheten, för att ungdomar inte får jobb förrän de har
              varit arbetslösa en tid för att det är så stor skillnad i kostnaden
              för arbetsgivaren att anställa.
            </seg>
            <seg n="072c3172">
              Jag tror alltså att det är en klok politik att ha en generell
              nedsättning för arbetsgivare som anställer unga. Jag tror att
              det är ett av skälen till att många unga har kommit i jobb.
            </seg>
            <seg n="565e9a0d">
              Jag vill ställa en motfråga: Tror Gustav Fridolin att det blir
              fler ungdomar som får arbete om man höjer skatten på arbete med
              10 miljarder kronor? Är det då mer attraktivt för arbetsgivaren
              att anställda en dropout från skolan eller en ung, oerfaren person?
            </seg>
          </u>
          <note type="speaker" n="47c38bcc">
            Anf. 67 GUSTAV FRIDOLIN (MP):
          </note>
          <u who="gustav_fridolin_43f438" xml:id="i-a0dcb68b0879d7ab-1" n="a6572de8">
            <seg n="f80d6df2">
              Fru talman! Denna stolthet över arbetsmarknadssituationen som
              regeringen visar tycker jag inte är särskilt klädsam när det fortfarande
              är så många unga människor som inte har möjlighet att få ett jobb.
              De mest positiva prognoser som finansministern och regeringen
              kan uppbåda säger att man kanske 2014 äntligen har fått ned arbetslösheten
              till de nivåer som gällde 2006. Då drev Moderaterna en valkampanj
              som handlade om det stora utanförskapet. Är nu målsättningen att
              utanförskapet ska vara så stort som det man bad om mandat att
              avskaffa 2006?
            </seg>
            <seg n="3b67d1c3">
              Hade Fredrik Reinfeldt fel 2006 och Anders Borg rätt nu? Eller
              är det så att arbetslösheten är och har varit ett stort problem
              för väldigt många unga och andra ända sedan 90-talskrisen och
              framåt? Det är ett gemensamt misslyckande som man inte ska slå
              sig för bröstet för och säga att vi nu ska lösa. Det är någonting
              som kräver nya åtgärder och en ny politik. Det är någonting som
              det kanske inte räcker att tala om eller försöka förändra de arbetslösa
              utan som kräver att man gör de investeringar som behövs för att
              få nya jobb.
            </seg>
            <seg n="42db13eb">
              Fru talman! Jag är inte oäven när det gäller att göra riktade
              skattesänkningar som kan leda till jobb. Jag vill prioritera rätt.
              Jag tror till och med att man kan göra en större nedsättning av
              arbetsgivaravgiften, precis som arbetsmarknadsministern var inne
              på, just för de unga som har långt till arbetsmarknaden. Jag kan
              också tänka mig att man gör en nedsättning av arbetsgivaravgiften
              för de arbetsgivare som i störst utsträckning vill nyanställa.
            </seg>
            <seg n="be1804dc">
              Det är 65 000 småföretag i Sverige som vill nyanställa någon.
              En sänkning av arbetsgivaravgiften för småföretag skulle så klart
              leda till att en del av dem som sitter och räknar och vänder på
              kronorna känner att de har möjlighet att anställa den där personen
              till. Hade hälften av dem gjort det skulle vi ha haft 30 000 jobb
              till. Det handlar om företag där man har en vilja att anställa
              och har behov av att anställa fler. Där kan en nedsättning av
              arbetsgivaravgiften vara det som förändrar kalkylen och gör att
              man anställer.
            </seg>
            <seg n="e4fd4b55">
              Men stora generella skattesänkningar som innebär att McDonalds
              får 36 miljoner för att nyanställa 89 personer tror jag inte är
              rätt väg att gå. Då tror jag att man hamnar fel prioriteringsmässigt.
              Om 25 000 människor har fått gå, som regeringen säger i sin budgetproposition,
              från skolan, vården och omsorgen tror jag att de pengarna, 400
              000 kronor per jobb, hade gjort bättre nytta genom att se till
              att lärarna hade fått vara kvar i skolan och händerna kvar i äldreomsorgen.
            </seg>
            <seg n="1e093318">
              Vi ska inte glömma att det också är arbetsplatser som är stora
              ungdomsarbetsplatser. Det är för många den första vägen in på
              arbetsmarknaden. Att jobba inom äldreomsorgen är också en erfarenhet
              som olika arbetsgivare värdesätter. De som försvann först när
              25 000 fick gå från skolan, vården och omsorgen var de unga. Det
              var de som sitter på osäkra anställningar, de som inte ens behöver
              varslas utan där telefonen bara slutar ringa.
            </seg>
            <seg n="67c389e1">
              Det var de som drabbades hårdast när kommunerna, skolan, vården
              och omsorgen fick bära krisen. I den prioriteringen hade det varit
              vettigare att se till att läraren hade fått ha kvar jobbet än
              att försöka subventionera fram mindre än 100 nya jobb på McDonalds.
            </seg>
            <seg n="a35ec6ff">
              Fru talman! Jag återkommer till att på ett sätt är arbetslöshetsdebatten
              något lite märkligt. Det finns hur mycket som helst som behöver
              göras. Någonstans vet vi det alla. Vi skulle behöva fler lärare
              i skolan och fler händer i omsorgen. Vi måste bygga om våra samhällen,
              se till att lägga järnvägsrälsen och rusta upp miljonprogrammets
              bostäder och skolor. Vi måste modernisera energisystemet, som
              inte minst är aktuellt nu.
            </seg>
            <seg n="e5c34390">
              Ser vi till att göra de investeringarna får vi möjligheter till
              nya jobb. Jag skulle vilja ha en arbetsmarknadspolitik som handlade
              mer om att försöka förändra samhället och se var framtidens jobb
              kan komma än att försöka förändra de arbetslösa.
            </seg>
          </u>
          <note type="speaker" n="02f841dc">
            Anf. 68 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-1bcd7fd825d14e76-9" n="b26a7e5f">
            <seg n="69604fd3">
              Fru talman! För en liten stund sedan hade jag en annan interpellationsdebatt
              med en av Gustav Fridolins kolleger där man propagerade för att
              man skulle ta en paus och ha ett friår medan Gustav Fridolin propagerade
              för fler händer i vården och fler lärare. Jag undrar vad som gäller
              egentligen. Men det handlar inte den här interpellationen om.
            </seg>
            <seg n="3578a04c">
              Först vill jag göra ett tillrättaläggande. Det är 60 000 ungdomar
              som har fått ett jobb under det senaste året. Jag sade en lite
              lägre siffra tidigare. Regeringen har en bred jobbpolitik. Det
              som är allra mest väsentligt och mest förebyggande på lång sikt
              där tror jag att Gustav Fridolin och jag delar uppfattningen är
              en skola som inte lämnar ett enda barn eller en enda ungdom efter,
              där alla barn blir sedda och får möjlighet att förverkliga sina
              livschanser.
            </seg>
            <seg n="b907ed58">
              Det är det absolut viktigaste. Men det tar tid att förändra.
              Vi satsar 6 miljarder kronor på en bättre skola. Jag tror att
              inte minst gymnasiereformen kommer att gynna många av de elever
              som är praktiskt orienterade och gärna vill komma ut i arbetslivet.
              Vi genomför också en lärlingsutbildning i skolan. Under senare
              delen av detta år kommer vi att komma med förslag med en lärlingsprovanställning
              för ungdomar för att kunna lära sig ett yrke ute i arbetslivet.
            </seg>
            <seg n="592898fd">
              Jag vill också nämna folkhögskolesatsningen. För de ungdomar
              som inte har trivts så bra i skolan tror jag att folkhögskolan
              kan vara en väldigt bra utbildningsform. Det gäller framför allt
              för att motivera unga att se att det kan vara viktigt och bra
              att kunna gå i skolan, gå i en annan typ av skola och kanske till
              och med gå i en folkhögskola senare.
            </seg>
            <seg n="e2dfb31f">
              Vi tycker att det är viktigt att sänka trösklarna in till arbetsmarknaden
              och att det ska bli billigare att anställa för arbetsgivare. I
              dag har vi en väldigt sammanpressad lönestruktur i Sverige. Det
              är en fråga som vi överlåter med varm hand till parterna. Regeringen
              kan inte påverka arbetsgivarens lönekostnader, men regeringen
              kan påverka bikostnader och sociala avgifter.
            </seg>
            <seg n="6e324d26">
              Det är väldigt tydligt när man talar med Företagarna och Svenskt
              Näringsliv att det har stor betydelse. Det är en stor kostnad
              att anställa en ung ganska oerfaren och relativt okunnig person
              till en lön som är ganska snarlik den som den äldre personen har.
              Jag tror att det har haft stor betydelse i krisen att vi ändå
              har kunnat hålla sysselsättningen på en så pass hög nivå.
            </seg>
            <seg n="e0b0d136">
              När vi talar om kommunerna och vikten av att värna välfärden
              har kommunerna aldrig fått så mycket bidrag som under den här
              krisen. Det har också gjort att de kunnat upprätthålla vård, skola
              och omsorg.
            </seg>
            <seg n="7c11ba20">
              Jag tror att sänkta arbetsgivaravgifter är en av flera viktiga
              delar. Det skulle vara helt förödande att i dagsläget säga till
              arbetsgivarna: Nu kommer vi att höja arbetsgivaravgifterna för
              ungdomar i åldern 1526 år. Vi kommer att höja era kostnader med
              1013 miljarder. Varsågod och anställ de unga oerfarna. Jag tror
              att det skulle ge en tvärtomeffekt så att färre ungdomar fick
              chans att komma in på arbetsmarknaden.
            </seg>
            <seg n="a0c9179f">
              Det skulle vara fel att rikta det bara till dem som råkar vara
              arbetslösa. Det skulle kunna vara ett stigma för de ungdomarna.
              Ta mig, jag är billigare än vad du är, eftersom jag är arbetslös!
              Det tror jag vore olyckligt. Det visar också IFAU:s utvärdering.
              Risken finns att arbetsgivaren säger: Kom tillbaka till mig när
              du har varit arbetslös i tre månader så kan jag anställa dig,
              eftersom det blir så pass mycket billigare för mig som arbetsgivare.
            </seg>
            <seg n="a268ba7d">
              Det finns ingen reform som är helt utan problem. Den här reformen
              när 60 000 unga kommer i jobb under ett krisår visar ändå att
              det har betydelse att det är billigare att anställa en ung person.
            </seg>
          </u>
          <note type="speaker" n="444b8ce9">
            Anf. 69 GUSTAV FRIDOLIN (MP):
          </note>
          <u who="gustav_fridolin_43f438" xml:id="i-a0dcb68b0879d7ab-2" n="a6572de8">
            <seg n="68d37189">
              Fru talman! Det är lite som att arbetsmarknadsdebatten har genomgått
              ett systemskifte. Det har gått från att vi såg arbetslösheten
              som ett samhällsproblem, ett gemensamt problem som krävde gemensamma
              åtgärder, till att det har blivit ett individuellt tillkortakommande.
              Det är de arbetslösa som har problem. Det är dem vi ska förändra.
              De ska coachas. Det är skillnaderna som ska ökas så att de söker
              ännu fler jobb. Vad spelar det för roll om det inte finns tillräckligt
              med jobb att söka?
            </seg>
            <seg n="3da523a6">
              Nu säger till och med arbetsmarknadsministern att det är ett
              problem att lönerna är för höga. Kanske parterna kunde sänka lönerna.
              Då kanske det skulle bli annorlunda. Hela erfarenheten av den
              här reformen är att det inte hjälper. Ni har sänkt lönekostnaden
              och subventionerat jobb väldigt kraftigt. Det har inte lett till
              speciellt många nya jobb. Hos den som fått den största subventionen,
              36 miljoner, har det lett till 89 nya jobb. Det är uppenbarligen
              inte där skon klämmer.
            </seg>
            <seg n="98455c55">
              Det är uppenbarligen inte de arbetslösa det är fel på utan samhället
              som det är fel på. Arbetslösheten är ett samhällsproblem och ett
              gemensamt problem och inte ett individuellt tillkortakommande.
              Vill man ändra samhället tror jag att man måste börja investera.
              Man måste se till att det finns fler lärare i skolorna och fler
              händer i äldreomsorgen. Man måste se till att vi rustar miljonprogrammets
              bostäder och skolor, lägger järnvägsräls och moderniserar energisystemen.
              Det är allt det som behöver göras.
            </seg>
            <seg n="a467df6c">
              Det ger mer makt över människors arbetstid. Det ger möjlighet
              för människor som stängts utanför arbetsmarknaden att få ett jobb.
              En del av den politik som handlar om mer makt över sin arbetstid
              kan också vara att den som jobbar så hårt, så mycket och så mycket
              över att den riskerar att få lämna arbetsmarknaden tio år före
              den officiella pensionsåldern för möjlighet att ta ett år ledigt.
              Samtidigt släpper man in någon som har varit utanför arbetsmarknaden.
            </seg>
            <seg n="c6bd3e47">
              En av mina bästa vänner fick sitt första jobb som ett friårsvikariat.
              Han har sedan dess ett stadigt jobb på samma ställe trots att
              den friårslediga kommit tillbaka. Han fick en tydlig kontakt med
              en arbetsgivare. Jag trodde inte att flexibilitet på arbetsmarknaden
              var någonting som Moderaterna var emot.
            </seg>
          </u>
          <note type="speaker" n="4ee54994">
            Anf. 70 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-1bcd7fd825d14e76-10" n="b26a7e5f">
            <seg n="d002a74e">
              Fru talman! Under det senaste året har 60 000 fler ungdomar kommit
              i jobb, som jag har sagt tidigare. Det är förstås bra, men inte
              tillräckligt bra.
            </seg>
            <seg n="d7ca262d">
              Jag vill ge några synpunkter på det som Gustav Fridolin säger
              när han nästan lägger orden i munnen på mig att detta skulle bero
              på människors tillkortakommanden. Det är inte min uppfattning.
              Min uppfattning är att det finns ett problem på svensk arbetsmarknad
              för de personer som har stått utanför länge och för dem som är
              unga eller utrikes födda. Det gäller också personer med nedsatt
              arbetsförmåga. De får inte chansen att komma in. Det är den stora
              utmaningen. Den stora utmaningen är att ge alla barn och ungdomar
              chansen i skolan och chansen att förverkliga sina jobbdrömmar
              och utbildningsdrömmar. Det är det vi har framför oss.
            </seg>
            <seg n="2cdf4187">
              Jag tycker inte att Gustav Fridolins resonemang hänger ihop.
              Om man tittar på länder i Europa som inte har haft ordning och
              reda i sina statsfinanser ser man att det är stora neddragningar
              i välfärden. 500 000 personer i Storbritannien kommer att bli
              av med jobben. Det kommer att drabba skolan, vården och inte minst
              omsorgen. Det gäller Spanien, Grekland och Portugal det finns
              många exempel.
            </seg>
            <seg n="98b97808">
              Sverige hade en rekordstor tillväxt under det sista kvartalet
              2010. Det har aldrig varit så hög tillväxt. Varför är det bra?
              Jo, då kan vi göra det som Gustav Fridolin påpekar och efterlyser.
              Vi kan satsa på välfärd. Vi kan satsa på infrastruktur, på forskning
              och på nya jobb. Antalet jobb i ett samhälle är inte statiskt.
              Vi behöver fler som vill starta företag. Vi behöver göra det enkelt
              för företagare och för människor att starta företag, anställa,
              utvecklas och tjäna pengar. Det är det som genererar nya jobb.
            </seg>
            <seg n="0d40b6f0">
              Avslutningsvis: När det gäller företaget McDonalds, som nämns
              så ofta, har detta enligt företagets egna uppgifter och beräkningar
              genererat 800 nya ungdomsjobb under ett av de värsta krisåren
              på 80 år.
            </seg>
            <seg n="a7909659">
              Tack så mycket för en bra debatt!
            </seg>
          </u>
          <note n="999e5b5a">
            Överläggningen var härmed avslutad.
          </note>
          <note n="45a21c40">
            15 § Svar på interpellation 2010/11:254 om trafiksäkerhet som
            en klassfråga för barn
          </note>
          <note type="speaker" n="a75c1423">
            Anf. 71 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-7423a1c6a9ad0ab8-12" n="568e65d4">
            <seg n="d58aadee">
              Fru talman! Siv Holma har frågat mig om jag avser att ta initiativ
              till att barn från socioekonomiskt svaga miljöer får en ökad trafiksäkerhet.
              Siv Holma har också frågat om jag avser att verka för att skaderisken
              i trafiken för barn i allmänhet, och barn i socioekonomiskt svagare
              miljöer i synnerhet, minskar påtagligt.
            </seg>
            <seg n="667e820c">
              Vi kan notera att trafiksäkerhetsutvecklingen för barn i Sverige
              är och har varit mycket positiv under de senaste decennierna.
              Sedan 60- och 70-talen har antalet dödade barn som fotgängare
              och cyklister reducerats med 90 procent. I ett internationellt
              perspektiv är Sverige bland de länder som har lägst andel dödade
              barn i trafiken. Det är särskilt de yngre barnen i Sverige som
              har haft en mycket gynnsam utveckling när det gäller reduktionen
              av dödade i trafiken.
            </seg>
            <seg n="9e43150f">
              I trafiksäkerhetsarbetet är det viktigt att förutsättningar och
              behov hos olika grupper beaktas. De mest utsatta gruppernas behov
              av trafiksäkerhet bör vara normgivande vid utformning av vägtransportsystemet.
              I det sammanhanget ska oskyddade trafikanter, och speciellt barn,
              ges särskild uppmärksamhet. Risken att omkomma eller skadas allvarligt
              är väsentligt högre för trafikanter på cykel, motorcykel och moped
              än för dem som sitter i en bil eller buss. Det är de först nämnda
              färdmedlen som barn i stor utsträckning använder sig av. Detta
              faktum utgör en stor utmaning i trafiksäkerhetsarbetet och kommer
              fortsatt att kräva att åtgärder identifieras och vidtas.
            </seg>
            <seg n="8126f077">
              Regeringen har på senare tid vidtagit en rad åtgärder i syfte
              att förbättra säkerheten för oskyddade trafikanter. Vi har infört
              körkort för moped klass I och förarbevis för klass II. Därmed
              har utbildningsnivån höjts avsevärt. Vi har även infört en riktad
              riskutbildning för motorcykel. Regeringen har nyligen tillsatt
              en utredare i syfte att åstadkomma en ökad och säkrare cykeltrafik
              genom att se över de regler som påverkar förutsättningar för cykling.
              För att ytterligare stärka arbetet med cykel har Trafikverket
              och Transportstyrelsen fått i uppdrag att ta fram en strategi
              för säker och ökad cykling i samarbete med främst kommunerna men
              även andra berörda. Jag kan också berätta att åtta organisationer
              och myndigheter i samverkan nyligen har tagit fram en gemensam
              strategi för säkerhet på moped och motorcykel.
            </seg>
            <seg n="bb059941">
              Förutom att vidta trafiksäkerhetsåtgärder riktade mot barn är
              det även viktigt att verka för att öka barns möjligheter att på
              egen hand under säkra och trygga former förflytta sig i vägtransportsystemet.
              Detta finns också avspeglat i våra transportpolitiska mål och
              i styrningen av våra transportmyndigheter. Att utveckla, bygga
              och förbättra utomhusmiljöer för att öka säkerheten för barn är
              en fortsatt viktig strävan för mig liksom för alla kommuner.
            </seg>
            <seg n="f7ccd743">
              Dessa strategier och åtgärder är generella och riktar sig inte
              till vissa socioekonomiska grupper eftersom nollvisionen gäller
              för alla. Merparten av de lyckade trafiksäkerhetsåtgärder som
              har vidtagits i Sverige de senaste åren bygger på denna filosofi.
              Mitträcken på högtrafikerade vägar och hastighetskameror minskar
              till exempel antalet döda oberoende av socioekonomisk grupp, ålder
              och kön. Med dessa arbeten i gång har jag gott hopp om att vi
              successivt kommer vidare mot nollvisionen i trafiken, för alla
              barn liksom för oss andra.
            </seg>
          </u>
          <note type="speaker" n="ce19fdf4">
            Anf. 72 SIV HOLMA (V):
          </note>
          <u who="siv_holma_e183cc" xml:id="i-b479f376f16fcdf1-0" n="c6389c0d">
            <seg n="af79d957">
              Fru talman! Jag får tacka för svaret. Men som statsrådet säkert
              förstår är jag inte nöjd med det.
            </seg>
            <seg n="7487e524">
              Det verkar som att infrastrukturministern själv är rätt så nöjd
              med regeringens trafiksäkerhetsarbete. Det verkar också som att
              ministern mer eller mindre rycker på axlarna när hon tar del av
              att barn till arbetare löper 2030 procents högre risk att skadas
              som fotgängare och cyklister jämfört med barn till tjänstemän
              på mellannivå och högre nivå.
            </seg>
            <seg n="2be91ce6">
              Marie Hasselberg är sociolog vid institutionen för folkhälsovetenskap
              vid Karolinska Institutet. Hon har publicerat en avhandling där
              hon visar på att klassbakgrund har betydelse för barns och ungas
              trafiksäkerhet. En persons klassbakgrund påverkar tydligt risken
              att skadas i trafiken såväl under uppväxten som under perioden
              som yngre vuxen. Skador är den främsta orsaken till för tidig
              död, allvarlig sjukdom och permanent handikapp bland barn och
              unga. Detta är uppseendeväckande förhållanden, och här borde infrastrukturministern
              ha kunnat tillsätta en utredare för att följa upp de redovisade
              förhållandena. Har exempelvis betydelsen av klassbakgrunden för
              barns och ungas risk att skadas i trafiken ökat eller minskat
              under de senaste fem åren?
            </seg>
            <seg n="97d08d91">
              I svaret säger infrastrukturministern att trafiksäkerhetsutvecklingen
              för barn har varit mycket positiv under de senaste decennierna.
              Ja, och det kan vi alla vara tacksamma för. De uppräknade åtgärderna
              för att förbättra trafiksäkerheten är alla behjärtansvärda. Samtidigt
              förstår jag inte logiken i att å ena sidan hävda att de mest utsatta
              gruppernas behov av trafiksäkerhet bör vara normgivande vid utformning
              av vägtransportsystemet, å andra sidan inte vilja följa upp och
              utvärdera vilka effekter de gjorda insatserna har fått. Har klassbakgrundens
              betydelse minskat eller ökat barns och ungas risk att skadas i
              trafiken?
            </seg>
            <seg n="54171736">
              Fru talman! Infrastrukturministern har tillsatt en utredare som
              ska se över regler som påverkar förutsättningarna för cykling
              i syfte att öka och säkra cyklingen. Varför kan inte ministern
              ge ett uppdrag till en utredare med syfte att följa upp hur klassbakgrunden
              påverkar barns och ungas risk att skadas i trafiken? Det skulle
              vara en utredning som fortsätter på Marie Hasselbergs avhandling.
            </seg>
            <seg n="e0a9024a">
              Jag har en stilla undran: När man inte tydligare lyfter upp klassbakgrundens
              betydelse handlar det om att osynliggöra eller till och med förneka
              barnfattigdomens existens och att den också har konsekvenser på
              trafiksäkerhetsområdet?
            </seg>
            <seg n="33ecd80b">
              Jag delar infrastrukturministerns uppfattning om att nollvisionen
              ska gälla alla. Men kan ministern vara helt säker på att de redovisade
              åtgärderna minskar skadefrekvensen lika mycket för alla, även
              för de fattiga i samhället?
            </seg>
          </u>
          <note type="speaker" n="26c6a1c4">
            Anf. 73 ELIZA ROSZKOWSKA ÖBERG (M):
          </note>
          <u who="eliza_roszkowska_oberg_5c2c01" xml:id="i-2fb673aa2550b5b4-0" n="6d97421e">
            <seg n="9b99bfce">
              Fru talman! När man läser Siv Holmas interpellation får man intrycket
              att det inte görs någonting för barns säkerhet i trafiken i allmänhet
              och för barn från socioekonomiskt svaga miljöer i synnerhet. Så
              är inte fallet.
            </seg>
            <seg n="216f2cf7">
              De flesta barn dör eller skadas i föräldrarnas bil. Därför måste
              vi arbeta för att minska antalet bilolyckor. För att minska risken
              för allvarliga olyckor tycker vi i Alliansen att det är viktigt
              att fortsätta med en åtgärd som får mycket tydliga resultat, nämligen
              utbyggnaden av mötesseparerade vägar. Trafikseparering, skyddsutrustning,
              teknikutveckling, trafikmiljöåtgärder och ett ökat säkerhetstänkande
              kan bidra till ett minskat antal olyckor, och vi kan spara både
              barnens och deras föräldrars liv.
            </seg>
            <seg n="cc282fc9">
              År 2009 dog 34 barn i trafiken. 67 procent av alla trafikdödade
              barn är 1517 år enligt Trafikverkets uppgifter. Eftersom många
              av dessa är mopedister införde vi i enlighet med alliansregeringens
              proposition obligatorisk utbildning och ett nytt körkort för dem
              som ska köra moped klass I och förarbevis och obligatorisk utbildning
              för dem som ska köra moped klass II. Kör man för fort eller riskfyllt
              eller trimmar sin moped kan man få en varning eller till och med
              sitt körkort eller förarbevis återkallat.
            </seg>
            <seg n="f14b1abe">
              Fru talman! Det är viktigt att infrastrukturen planeras och utformas
              så att alla trafikantgruppers säkerhetsbehov tas upp. Detta innefattar
              även barns säkerhet och deras möjlighet att ta sig fram på egen
              hand i trafiken. Det är ingen tvekan om att skolskjutsverksamheten
              måste vara säker för barnen. Det farligaste momentet är av- och
              påstigning. De flesta olyckor sker dessutom vid hållplatsen nära
              hemmet. Det finns intressanta projekt där man till exempel testar
              intelligenta system som varnar bilister när barn befinner sig
              nära vägen.
            </seg>
            <seg n="1fb3bfb2">
              År 2007 dödades enligt Trafikverket sammanlagt tre cyklister
              i åldern 017 år och åtta gående barn, också i det i hela åldersgruppen
              017 år. Varje barns död är tragisk i sig, men det är mycket svårt
              att komma åt de sista få olyckorna.
            </seg>
            <seg n="9f823192">
              Vi måste självfallet ständigt verka för att öka cykelhjälmsanvändningen.
              Det är redan obligatoriskt med cykelhjälm för barn under 15 år.
              Barn som cyklister är den största skadegruppen. Det gäller dock
              ej antalet dödade barn. Jag skulle vilja lyfta fram föräldrarnas
              roll. Den är mycket viktig. Det är föräldrarna som kan se till
              att deras barn använder cykelhjälm. Genom att använda rätt skyddsutrustning
              på ett korrekt sätt i bilen kan vi minska antalet barn som bilpassagerare
              som dödas.
            </seg>
            <seg n="1acfd12a">
              Till sist, men absolut inte minst, bör vi titta på oss själva
              och hur vi beter oss i trafiken. Barn gör inte som man säger utan
              som man gör.
            </seg>
          </u>
          <note type="speaker" n="6c49437e">
            Anf. 74 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-7423a1c6a9ad0ab8-13" n="568e65d4">
            <seg n="c0b9a9a1">
              Fru talman! Jag tror att vi är överens om att ett skadat eller
              dödat barn är ett barn för mycket oavsett vilken bakgrund man
              har. Därför tror jag att det är viktigt att vi har den gemensamma
              ansatsen med en nollvision. Vi måste ständigt utvärdera det vi
              gör och om det vi gör är tillräckligt.
            </seg>
            <seg n="69930468">
              Det är fantastiskt att Sverige har kommit långt när det gäller
              trafiksäkerhet. Vi är faktiskt världsledande när det gäller att
              minska antalet allvarligt skadade eller dödade i trafiken. Det
              är till och med så att rätt många andra länder vänder sina blickar
              till Sverige för att se vad det är vi gör och ta del av det.
            </seg>
            <seg n="8d8b7ad6">
              Jag nämner att det är de mest utsatta gruppernas behov som ska
              ligga till grund och vara normgivande. Det är viktigt att vi fångar
              in den kunskapen, och den är inte statisk. I hela visionsarbetet
              ligger att ständigt vara i förändring och ta till sig kunskap
              för att nå målet i nollvisionen.
            </seg>
            <seg n="1cf374db">
              Jag hörde Eliza Roszkowska Öberg nämna situationer där framför
              allt barn skadas. Det som görs i trafiksäkerhetsarbetet i övrigt
              är nog så viktigt, till exempel när man färdas i bil eller buss
              och hur man använder säkerhetsbälten. Där har vi också kommit
              långt på vägen genom att ta hjälp av tekniken. Vi har ett svenskt
              bilföretag som har en egen vision om att i just deras bilar ska
              ingen skadas allvarligt eller dödas. Det är nu vi ser hur man
              kan jobba i stadsmiljöer med bilar som bromsar själva när det
              dyker upp en trafikant.
            </seg>
            <seg n="d0099d7a">
              Det är också intressant att se hur små barn fungerar när de hastigt
              kastar sig ut i trafiken. Hur gör man en stadsplanering? Hur jobbar
              kommunerna med miljöer där barn ofta rör sig och säkrare skolvägar?
            </seg>
            <seg n="11031a71">
              När det gäller möjligheten att ta sig till och från skolan själv
              jobbar bland annat Trafikverket efter en svensk modell med skolvägsplaner
              för att barn på egen hand tryggt ska kunna gå eller cykla till
              skolan. Man inventerar också busshållplatser, inte minst på landsbygden
              där olyckor ofta sker vid av- och påstigningar. Nu har vi också
              förlängt försöksverksamheten med att andra bilister ska hålla
              30 kilometer i timmen när man passerar ett fordon i linjetrafik.
            </seg>
            <seg n="2f6e3095">
              Det finns många olika saker, men jag är inte nöjd på något sätt,
              vilket jag tyckte att Siv Holma försökte ge sken av. Vi har ett
              aktivt arbete som vi inte kan sluta upp med, utan det måste fortgå
              hela tiden.
            </seg>
            <seg n="115a02f0">
              Jag kan däremot förstå oron över och funderingarna kring det
              som Siv Holma tar upp. Många gånger är det en fråga om föräldrar
              som kanske har starkare resurser och en annan utbildning och många
              gånger är starka som föräldrar. Men här spelar också skolan och
              kommunernas planering en viktig roll eftersom barn ofta umgås
              i grupp och i olika miljöer.
            </seg>
            <seg n="dbddf609">
              Jag tror att det är viktigt att vi också jobbar generellt för
              att nå långt. Insikten och kunskapen om hur det står till ska
              hjälpa oss i det arbetet.
            </seg>
          </u>
          <note type="speaker" n="f3d3d0c0">
            Anf. 75 SIV HOLMA (V):
          </note>
          <u who="siv_holma_e183cc" xml:id="i-b479f376f16fcdf1-1" n="c6389c0d">
            <seg n="4292844d">
              Fru talman! Den sociolog som jag nämnde i mitt förra anförande,
              Hasselberg, menar också att skillnaderna ökar när unga börjar
              använda moped, motorcykel och bil. Då har barn från arbetarhem
              ända upp till 70 procent högre risk att skadas. Hasselberg menar
              också att när det gäller unga bilförare är klasskillnaderna större
              ju allvarligare skador det handlar om. Jag delar Hasselbergs uppfattning
              att jämlikhet är en viktig ansats i trafiksäkerhetsarbetet. Det
              gynnar alla barns och alla ungas trafiksäkerhet i framtiden. Jag
              frågar: Delar infrastrukturministern den uppfattningen?
            </seg>
            <seg n="f4b477fb">
              Jag läste på Trafikverkets hemsida om FN:s konvention om barnets
              rättigheter. Alliansregeringen säger i sin strategi för att stärka
              barnets rättigheter i proposition 2009/10:232 följande: Aktuell
              kunskap om barns levnadsvillkor ska ligga till grund för beslut
              och prioriteringar som rör barn.
            </seg>
            <seg n="a395bada">
              Konsekvensen av den meningen måste bli att i trafiksäkerhetsfrågorna
              måste också barnens levnadsvillkor ligga till grund för beslut
              och prioriteringar. Då behövs det en uppföljning och utvärdering
              av klassbakgrundens betydelse för barns och ungas risk att skadas
              i trafiken.
            </seg>
            <seg n="a4eee7cb">
              Fru talman! Jag noterar att regeringen under senare tid vidtagit
              en rad åtgärder i syfte att förbättra säkerheten för oskyddade
              trafikanter. Men i detta sammanhang saknar jag ett klassperspektiv.
              Hur påverkar de vidtagna åtgärderna fattiga barns och fattiga
              unga människors trafiksäkerhet?
            </seg>
            <seg n="d7237752">
              Låt mig ge ett exempel. Att ta körkort har i dag blivit en klassfråga.
              Unga med sämre ekonomiska förutsättningar har inte råd med exempelvis
              mopedkörkort eller förarbevis för moped. Vad får det för konsekvenser?
              Blir konsekvensen den att arbetarbarn blir utan viktiga trafiksäkerhetspolitiska
              utbildningsinsatser? Höga kostnader för att ta körkort ökar risken
              att unga med arbetarbakgrund i ökad utsträckning skadas i trafiken.
            </seg>
            <seg n="da8757ef">
              Fru talman! I en studie som Beth A Mueller gjort visas att barn
              som bor i flerfamiljshus löper fem och en halv gånger större risk
              att råka ut för en fotgängarolycka jämfört med dem som bor i villa.
              Vore det inte viktigt att i trafiksäkerhetssammanhang rikta åtgärder
              mot de mer olycksdrabbade miljöerna? Borde det inte vara av stort
              intresse att se över trafiksäkerheten i tätbefolkade bostadsområden
              med små lekutrymmen och där familjer har mindre tillgång till
              bil, i områden där föräldrarna inte har råd att skaffa rätt skyddsutrustning,
              exempelvis cykelhjälm? Det är faktorer som gör barnen mer utsatta
              i högtrafikerade miljöer. Deras skolväg är särskilt viktig att
              uppmärksamma.
            </seg>
            <seg n="dd3a0d48">
              Infrastrukturministern tog upp en del saker, men jag skulle gärna
              vilja fråga ministern: Vad är ministern beredd att göra för att
              förbättra trafiksäkerheten när det gäller barns och ungas skolväg?
            </seg>
          </u>
          <note type="speaker" n="8f1743a6">
            Anf. 76 ELIZA ROSZKOWSKA ÖBERG (M):
          </note>
          <u who="eliza_roszkowska_oberg_5c2c01" xml:id="i-2fb673aa2550b5b4-1" n="6d97421e">
            <seg n="70dc8f19">
              Fru talman! Det gäller att börja tidigt för att barnen ska få
              nödvändiga kunskaper om hur man ska bete sig i trafiken. Jag nämnde
              tidigare föräldrarnas ansvar. Det är viktigt att även skolan,
              polisen och olika organisationer är engagerade och samarbetar
              på detta område och arbetar för barns säkerhet. Det gäller barn
              i alla socioekonomiska grupper.
            </seg>
            <seg n="9208ee6e">
              När det gäller barns beteende i trafiken bör vi tala om trafikuppfostran,
              inte bara om utbildning. Vuxna bör inse att de är förebilder och
              därför agera på ett ansvarsfullt sätt i trafiken. Vi måste alltså
              se hela bilden. Det är viktigt med samspel i trafiken, och då
              är det flera aktörer som bär ansvaret för barns säkerhet i trafiken.
              Egentligen är vi alla som trafikanter ansvariga för barns trafiksäkerhet.
              Därför är det viktigt med säkerhetstänkande, attityder i trafiken
              och rätt utbildning.
            </seg>
            <seg n="534221b3">
              Trafiksäkerhetsåtgärder riktar sig inte bara till vissa socioekonomiska
              grupper utan gäller alla, eftersom, precis som infrastrukturministern
              säger, nollvisionen gäller alla.
            </seg>
          </u>
          <note type="speaker" n="92111a0a">
            Anf. 77 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-7423a1c6a9ad0ab8-14" n="568e65d4">
            <seg n="dccf5ca6">
              Fru talman! När Siv Holma säger att skillnaderna ökar bland ungdomar
              som kör moped, motorcykel eller bil jag tolkar det som att Siv
              Holma tolkar Marie Hasselbergs uppgifter så betvivlar jag det
              inte alls. Jag har inte läst rapporten, men jag vet i alla fall
              vem Marie Hasselberg är. Och då är frågan: Kommer körkortet att
              bli en klassfråga?
            </seg>
            <seg n="285772d0">
              Siv Holma drar slutsatsen att dessa ungdomar tenderar att skadas
              mer i trafiken. Vi har valt att lägga vikt vid förarbevis och
              körkortsutbildning för att de som faktiskt för fram fordonen ska
              få mer kunskap. Jag tolkar det inte som att Siv Holma tror att
              de som inte har råd ändå kör moped eller bil. Tyvärr sker också
              det, men det kanske är av andra orsaker.
            </seg>
            <seg n="652b6399">
              Det arbete som sker mellan polisen, som är ute och jobbar mycket
              i trafiksäkerhetsförebyggande syfte, NTF och andra innebär att
              man tillsammans med Trafikverket lite grann gör en riskbedömning
              utifrån var olyckorna sker och vilka som drabbas för att kunna
              göra rätt insatser och åtgärda dessa problem.
            </seg>
            <seg n="6727a8f9">
              Siv Holma nämnde skolvägarna och frågade vad som görs för att
              få säkrare skolvägar. Det är där alla barn på ett eller annat
              sätt möts. Det är en stor del av dagen. Vi vet av erfarenhet att
              föräldrar som lugnt och försiktigt lämnat av sina barn kör desto
              snabbare när de åker därifrån. Därför arbetar polisen förebyggande
              till exempel med att upplysa om hastigheten.
            </seg>
            <seg n="5fef64a4">
              För inte så länge sedan hade man en stor drive där man tittade
              på hur bilbälte användes, hur barnen var fastsatta och hur man
              använde bilbarnstol. Inte heller där är kunskapen fullgod. Det
              gäller till exempel att barn ska vara rätt vända i bilen. Man
              tog vara på tillfället att på plats inte i första hand bötfälla
              utan informera och sprida kunskap till dem som kanske inte annars
              får den.
            </seg>
            <seg n="feef50d1">
              Jag nämnde tidigare det uppdrag som Trafikverket har för att
              titta på en svensk modell vad gäller skolvägsplan med syftet att
              alla barn ska kunna gå och cykla till skolan på ett tryggt och
              säkert sätt.
            </seg>
            <seg n="423cc054">
              Jag tvivlar inte alls på att det inte ligger någonting i det
              som Siv Holma säger. Jag ska be att få titta lite mer på det och
              kanske fråga Trafikverket, som jobbar med att följa upp detta,
              för att höra hur mycket de känner till om det kunskapsunderlaget
              och för att få veta mer om på vilket sätt man jobbar med det i
              sitt arbete över huvud taget.
            </seg>
            <seg n="6178d320">
              Uppgifter är inte statiska, och vi måste därför hela tiden vara
              med i den verklighet som finns för att kunna jobba vidare med
              nollvisionen. Vi måste uppmärksamma de mest utsatta gruppernas
              behov när vi talar om trafiksäkerhet för att kunna göra rätt insatser
              på rätt ställen.
            </seg>
          </u>
          <note type="speaker" n="22948552">
            Anf. 78 SIV HOLMA (V):
          </note>
          <u who="siv_holma_e183cc" xml:id="i-b479f376f16fcdf1-2" n="c6389c0d">
            <seg n="4fd6482d">
              Fru talman! Jag uppskattar det initiativ som infrastrukturministern
              tog när hon sade att hon skulle kontakta Trafikverket för att
              undersöka de siffror som Marie Hasselberg presenterat i sin avhandling.
              Det borde även finnas ett uppdrag där man har jämlikhet som en
              viktig ansats i dessa frågor. Dessutom ska man hela tiden vara
              beredd att utvärdera och följa upp att nollvisionen gäller alla
              barn, även barn i utsatta socioekonomiska sammanhang.
            </seg>
            <seg n="b7cd1d8c">
              Låt mig säga att min interpellation ställde jag till infrastrukturministern,
              och i debatten här har nämnts mycket om vad andra kan göra. Det
              är klart att jag hade kunnat skriva en sådan interpellation, men
              jag tycker att det faktiskt är viktigt att resonera och ta ansvar
              på den nivå där vi befinner oss, alltså ett nationellt ansvar.
            </seg>
            <seg n="e5d72aad">
              Jag vill informera infrastrukturministern om att körkortet är
              en klassfråga. Jag såg en siffra på att det kunde kosta upp till
              5 000 kronor. Då förstår vi att om man har ekonomiska problem
              är det inget man så lätt kan betala. Jag menar att det är viktigt
              att dessa barn inte blir utan den utbildningen. Den är viktig
              för att få ned siffrorna och minska skillnaderna. Klassbakgrund
              ska inte ha betydelse, inte år 2011.
            </seg>
          </u>
          <note type="speaker" n="afe46081">
            Anf. 79 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-7423a1c6a9ad0ab8-15" n="568e65d4">
            <seg n="c440429a">
              Fru talman! Ett delmål av våra transportpolitiska mål är tillgänglighetsmålet,
              som ett sätt att fånga upp möjligheten, likvärdigheten, att kunna
              vara med som en viktig del över huvud taget när det gäller transportpolitiken,
              som vi alla på ett eller annat sätt berörs av.
            </seg>
            <seg n="94d680c3">
              Siv Holma noterar och tar upp att jag i det jag säger nämner
              mycket av vad andra gör. Trafikverket är exempelvis en myndighet
              som jag har som mitt verktyg. Det är sällan jag själv är ute och
              gör saker.
            </seg>
            <seg n="2656debb">
              Men det är klart att det ändå faller tillbaka på att om vi ska
              vara riktigt generella är det kanske än mer viktigt att vi fortsätter
              att hålla fanan högt när det gäller arbetslinjen och ser till
              att människor verkligen har arbete och har möjlighet att leva
              upp till sina drömmar och mål och förverkliga en bra vardag. Det
              gör vi också, även om jag inte gör det ensam, utan det jobbar
              hela regeringen med.
            </seg>
            <seg n="c7915f01">
              Den frågeställning som Siv Holma har tagit upp är viktig och
              ska inte alls negligeras. Ska vi klara nollvisionen gäller det
              att vi riktar insatserna där de mest gör skillnad. Det arbete
              som vi nu jobbar med, i fråga om utbildningsnivå, där vi försöker
              höja kunskapen för dem som är ute i trafiken och för fram fordon,
              hur vi jobbar med vuxna och hur vi jobbar med kommuner och landsting
              till exempel i fråga om stadsplaner eller ute på landsbygden där
              barn och unga tar sig fram är viktigt.
            </seg>
            <seg n="774e288f">
              Jag tar med mig från den här debatten att till Trafikverket återkoppla
              inte minst Marie Hasselbergs uppgifter, för att se på vilket sätt
              de kommer in. Det tar jag med mig.
            </seg>
          </u>
          <note n="999e5b5a">
            Överläggningen var härmed avslutad.
          </note>
          <note n="0b34ccc6">
            16 § Svar på interpellationerna 2010/11:184 och 195 om järnvägens
            kvalitet
          </note>
          <note type="speaker" n="f307924c">
            Anf. 80 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-76970c48133fe1b0-0" n="568e65d4">
            <seg n="48d6729e">
              Fru talman! Peter Hultqvist har frågat mig vilka konkreta åtgärder
              jag avser att vidta dels på kort sikt, dels långsiktigt för att
              ordentligt förbättra kvaliteten på svensk järnväg och därmed skapa
              förutsättningar för leveranssäkerhet för bland annat exportindustrin.
              Pia Nilsson har vidare frågat mig dels vad jag avser att göra
              för att svenskt näringsliv även fortsättningsvis ska välja att
              transportera sitt gods på järnväg, dels vilka åtgärder jag avser
              att vidta för att säkerställa förtroendet för svensk järnväg.
            </seg>
            <seg n="2dc89886">
              Jag väljer att besvara dessa två interpellationer i ett sammanhang.
            </seg>
            <seg n="0d5d731e">
              Att värna och respektera näringslivets behov av tillförlitliga
              godsleveranser och den enskilde arbetspendlarens tid är något
              som jag prioriterar mycket högt i mitt arbete. Inte minst de problem
              vi alla upplevt denna vinter och den föregående visar vilken nyckelroll
              kommunikationerna spelar för hela samhället.
            </seg>
            <seg n="3a819b3f">
              Regeringen har nyligen beslutat om en historisk infrastruktursatsning
              på närmare 500 miljarder kronor fram till år 2021. Vidare har
              regeringen den senaste mandatperioden kraftfullt ökat resurserna
              för drift och underhåll, särskilt för det svenska järnvägsnätet.
              Sedan år 2006 fram till i år har anslagen till drift och underhåll
              av järnvägsnätet ökat med ca 40 procent i löpande prisnivå. Därmed
              har regeringen lagt grund för ett bättre underhåll och nya investeringar
              i järnvägen de kommande åren.
            </seg>
            <seg n="8dc89417">
              Regeringens särskilda utredare i frågan, Per Unckel, har lämnat
              betänkandet Förbättrad vinterberedskap inom järnvägen . Betänkandet
              har därefter remitterats. Betänkandet och remissvaren kommer att
              sammanvägas för att därefter ligga till grund för eventuella nödvändiga
              åtgärder. Men det bör tilläggas att ansvaret för förbättrad vinterberedskap
              ligger hos samtliga aktörer inom järnvägsbranschen. Endast med
              ett samarbete mellan alla berörda aktörer kan liknande situationer
              som den nu pågående och den gångna vinterns väderproblematik motverkas.
            </seg>
            <seg n="9c48d6b9">
              Den krisövning som Per Unckel på regeringens uppdrag genomförde
              i början av november visar också att behovet av utökat samarbete
              är nödvändigt. Per Unckel föreslår också att en sådan övning för
              järnvägssystemets aktörer bör genomföras minst vart tredje år.
              Regeringen har beslutat att Trafikverket ska upprätthålla och
              till regeringen årligen redovisa ett samlat åtgärdsprogram för
              järnvägens vinterberedskap.
            </seg>
            <seg n="dd99d555">
              I en proposition till riksdagen i oktober 2010 har regeringen
              föreslagit åtgärder för att höja kvaliteten i järnvägssystemet.
              Syftet med förslaget är att ge järnvägsföretag och infrastrukturförvaltare
              ekonomiska incitament att förebygga störningar i järnvägstrafiken.
              Genom förbättrat underhåll av fordon och infrastruktur ska driftstörningar
              i järnvägssystemet förebyggas.
            </seg>
            <seg n="2217469a">
              Regeringen gav i januari Trafikverket i uppdrag att ta fram en
              plan för hur ett banavgiftssystem med kapacitetsstyrande inslag
              kan införas. Ett syfte med uppdraget är att ge ett effektivare
              nyttjande av infrastrukturen. För att avgifterna ska kunna få
              en reell styreffekt är höjda avgiftsnivåer nödvändigt. De ökade
              banavgiftsintäkter som detta leder till kan utgöra ett tillskott
              till finansieringen av de kvalitetshöjande insatserna i järnvägsinfrastrukturen.
            </seg>
            <seg n="f32906f9">
              Regeringen har i förra veckan, den 10 mars, givit Trafikverket
              i uppdrag att med nu gällande nationell plan för utveckling av
              transportsystemet som grund utreda behovet av ökad kapacitet i
              det svenska järnvägssystemet och lämna förslag till effektiviserings-
              och kapacitetshöjande åtgärder som kan vidtas för att tillgodose
              kapacitetsbehovet.
            </seg>
            <seg n="d5963749">
              Utgångspunkten för förslagen ska vara den så kallade fyrstegsprincipen.
              Trafikverket bör även beakta betänkandet om Höghastighetsbanor
              ett samhällsbygge för stärkt utveckling och konkurrenskraft (SOU
              2009:74) avseende förutsättningarna för en utbyggnad av höghastighetsbanor
              för järnväg i Sverige.
            </seg>
          </u>
          <note n="5cebd1fb">
            Åtgärder som föreslås för tidsperioderna 20122015 samt 20162021
            ska delrapporteras till Regeringskansliet senast den 1 oktober
            2011. Uppdraget ska i sin helhet redovisas till Regeringskansliet
            senast den 29 februari nästa år.
          </note>
          <u who="unknown" xml:id="i-713604f527bd70b1-0" n="568e65d4">
            <seg n="25933bac">
              Min vilja är att med utgångspunkt i de stora resurser som regering
              och riksdag har avsatt för järnväg för perioden 20102021 se till
              att dessa resurser används på ett så effektivt sätt som möjligt
              för att minimera risken för störningar och förseningar för godstransportörer
              och arbetspendlare.
            </seg>
          </u>
          <note type="speaker" n="197d4251">
            Anf. 81 PETER HULTQVIST (S):
          </note>
          <u who="peter_hultqvist_4fda95" xml:id="i-ef2e7e04fce02673-0" n="57f7b561">
            <seg n="100d3eb8">
              Fru talman! Det står illa till med svensk järnväg. En rapport
              från Trafikverket helt nyligen visar att järnvägen inte möter
              upp mot kundernas förväntningar. Kapacitetssituationen i dagens
              järnvägssystem är mycket ansträngd. Infrastrukturen åldras snabbare
              än vad dagens nivå på underhåll och reinvesteringar klarar av
              att motverka.
            </seg>
            <seg n="e500de33">
              Situationen förvärras eftersom kraven på järnvägens kapacitet
              hela tiden ökar. Den nationella planen innehåller inte tillräckliga
              åtgärder för den kapacitetsökning som krävs för att hålla jämn
              takt med den ökade efterfrågan.
            </seg>
            <seg n="9306dc24">
              Så ser verkligheten ut.
            </seg>
            <seg n="b9dbe2cb">
              Några fakta som ytterligare stärker den bilden är att punktligheten
              för persontrafik mellan åren 2008 och 2010 har minskat från 92
              procent till 87 procent. Punktligheten för godstrafik har på samma
              tid minskat från 76 procent till 66 procent. Antalet inställda
              tåg har ökat med 130 procent från 12 000 till 29 000.
            </seg>
            <seg n="bd8845bc">
              Det måste man betrakta som ett mycket allvarligt läge. Regeringen
              måste inse det, eftersom det får negativa effekter för bland annat
              den svenska exportindustrin. Det finns stora exportföretag som
              har förlorat kunder på grund av förseningar, vilket hotar jobben,
              investeringarna och framtiden i de viktiga företagen. Det är ett
              resultat som vi kan notera efter den senaste vinterns stora problem
              med förseningar.
            </seg>
            <seg n="dfedaf5a">
              Nu talar infrastrukturministern om en historisk satsning fram
              till 2021. Hon närmast skryter över de pengar som avsatts för
              drift och underhåll, men i verkliga världen upplevs det inte på
              det här sättet. Gapet mellan regeringens propagandabild och den
              upplevda verkligheten är stor.
            </seg>
            <seg n="b651f0e9">
              Jag vill påminna lite om historien sedan 2006. När det körde
              ihop sig ordentligt i Helsingfors, Mälardalen och Västsverige
              under vintern 2006 tog Banverket och SJ själva initiativ till
              en så kallad kraftsamling. Genom att dammsuga Banverkets konton
              och dra in på annat, exempelvis reinvesteringar, fick man fram
              500 miljoner extra per år, 20072010, för bland annat akut felavhjälpning
              i storstadsregionerna. Nu har regeringen avbrutit den här satsningen.
              Åter ser vi att felavhjälpning tar längre tid, vilket leder till
              blockeringar och förseningar i tågtrafiken långt utanför storstadsregionerna.
            </seg>
            <seg n="617fe5ed">
              Samtidigt har man minskat med cirka en halv miljard på reinvesteringarna.
              Pengarna för drift och underhåll 2011 räcker inte. Dessutom har
              man fått 19 mil Botniabana och en Citytunnel att ta ansvar för.
              Sanningen är att det är för lite pengar. De räcker inte. Vi har
              ett järnvägsnät där hela bandelar behöver bytas ut, där sliprar
              behöver bytas ut och där en femtedel av kontaktledningarna är
              för gamla. Så ser verkligheten ut.
            </seg>
            <seg n="42b4b0d4">
              Sedan har vi en finansminister som pratar om att det har satsats
              för mycket på järnvägen och att det är dags att växla över till
              väg.
            </seg>
            <seg n="68e951d1">
              Fakta om att det inte fungerar tillfredsställande och att det
              sker en successiv försämring är så tydliga att man inte kan blunda
              för den verkligheten.
            </seg>
            <seg n="4a118635">
              Min fråga till ministern är: Kommer det mer resurser, så att
              nedslitningen och den successiva försämringen av svensk järnväg
              kan upphöra?
            </seg>
          </u>
          <note type="speaker" n="4cd888ec">
            Anf. 82 PIA NILSSON (S):
          </note>
          <u who="pia_nilsson_20e3b2" xml:id="i-a3bc5e6232b5e15a-0" n="6db9a76d">
            <seg n="63a48d57">
              Fru talman! Tur att vi inte transporterar mer på järnväg ja,
              så säger ett av skogsindustriernas medlemsföretag efter att ha
              tappat 20 procent av leveranserna till en större kund i vintras.
              Ett annat bolag vittnar om försenade råvarutransporter, allt från
              ett par timmar till flera dagar.
            </seg>
            <seg n="66f1a824">
              I en skrivelse till Näringsdepartementet ger skogsindustrierna
              uttryck för den frustration som många företag känner över de senaste
              vintrarnas kaos, som har påverkat svensk exportindustris trovärdighet
              negativt.
            </seg>
            <seg n="b23333b1">
              Konkurrenskraften för svensk skogsindustri riskerar att försvagas,
              vilket kan komma att äventyra tusentals industrijobb. När punktligheten
              för godstrafiken når bottennivåer, som 48 procent, kan man förstå
              om förtroendet för järnvägssystemet hamnar på samma låga nivå.
            </seg>
            <seg n="5985d518">
              Fru talman! Infrastrukturministern skriver att tillförlitliga
              godsleveranser är högt prioriterade. På vilket sätt går däremot
              inte att utläsa mer än att en historisk satsning är beslutad med,
              som det påstås, kraftigt höjda anslag till drift och underhåll.
              Verkligheten ser dock helt annorlunda ut. Varför skulle annars
              Stora Enso överväga att flytta sin tillverkning till ett annat
              land? Varför ser Tetra Pak, som är en stor kund för svensk skogsindustri,
              över vilka kartongtillverkare som har de säkraste leveranserna
              om man nu tycker att regeringens insatser är till fyllest?
            </seg>
            <seg n="c72c8f01">
              Nej, ministerns svar lugnar ingen. Det liknar mest en retorisk
              rundgång, eller snarare tomgång, där de så kallade historiska
              satsningarna blir mer och mer urvattnade för var gång de upprepas.
              30 mil dubbelspår fram till år 2021 är vad det handlar om, en
              5-procentig ökning jämfört med i dag. Så historisk är den satsningen.
            </seg>
            <seg n="e171ad92">
              Fru talman! 83 000 förseningstimmar blev facit för förra vintern.
              60 000 av de timmarna drabbade godstrafiken, enligt Trafikverket.
              Då kan man inte slå sig till ro och på allvar mena att resurserna
              till drift och underhåll är tillräckliga. Per Unckel, Trafikverket
              och Svenskt Näringsliv kräver ökade anslag och bättre organisation
              av dessa. Men regeringen väljer i stället att minska anslaget.
            </seg>
            <seg n="064da22e">
              Från Green Cargo, fru talman, sägs det att det har funnits en
              stor förståelse för svårigheten att bedriva rimlig godstrafik
              när landets rangerbangårdar inte hålls öppna. Men det finns också
              tydligt uttalade förväntningar från näringslivet när det gäller
              att få besked från Näringsdepartementet kring vilka slutsatser
              som dras och vilka förstärkningar som görs inför kommande vintrar.
            </seg>
            <seg n="f2be03eb">
              Infrastrukturministern nämner samarbete mellan aktörerna som
              väsentligt, och det är bra. Men vem håller i styråran? Den krisövning
              som ministern hänvisar till gav vid handen att några ytterligare
              åtgärder inte behöver vidtas. Åtgärdsprogram finns uppenbarligen.
              Men att få dessa att fungera samordnat är den stora utmaningen.
              Som sagt: Vem styr?
            </seg>
            <seg n="976d4a40">
              Något förvånat konstaterar jag att ministern, trots allt vackert
              prat om regeringens historiska satsning, uppenbarligen inte är
              nöjd utan nu har gett Trafikverket i uppdrag att ännu en gång
              utreda behovet av ökad kapacitet. Det måste väl ändå tolkas som
              ett stort underbetyg, ett stort nederlag, för regeringen om ministern
              bara ett knappt år efter att beslutet om den nationella åtgärdsplanen
              fattades ännu en gång vill utreda det som Trafikverket redan har
              utrett. Vad hände, ministern, med det 15-procentiga alternativet,
              som Trafikverket presenterade?
            </seg>
            <seg n="9cd9b85f">
              Fru talman! Svensk järnväg befinner sig i en djup förtroendekris.
              Hur ska svenskt näringsliv fortsättningsvis våga lita på järnvägen
              som transportmedel?
            </seg>
          </u>
          <note type="speaker" n="e7b0fd3f">
            Anf. 83 JAN-EVERT RÅDHSTRÖM (M):
          </note>
          <u who="jan-evert_radhstrom_5e7cf4" xml:id="i-96ee66daa70a6375-0" n="d8c8b7f3">
            <seg n="3f8ab769">
              Fru talman! När jag hörde Peter Hultqvist dra en historisk beskrivning
              från 2006 kände jag att det nog fanns skäl att gå upp i den här
              debatten.
            </seg>
            <seg n="b209207a">
              Det pratas om att det fattas stora resurser. Av en tillfällighet
              hade jag med mig Socialdemokraternas motion för utgiftsområde
              22, för 2011. Där kan man se, när ni nu pratar om hur ödesdigert
              det är med satsningen på drift och underhåll, att ni inte har
              några pengar till ökade anslag för drift och underhåll.
            </seg>
            <seg n="c9563890">
              Ni har pengar för att projektera strategiska infrastruktursatsningar,
              alltså för att bygga en höghastighetsjärnväg som inte hjälper
              någonting i fråga om den debatt som förs här.
            </seg>
            <seg n="240a5923">
              Peter Hultqvist glömde en viktig sak när han pratade om tiden
              sedan 2006. Han glömde den närtidssatsning som regeringen har
              gjort, den närtidssatsning på järnvägsområdet som innebar att
              vi till fullo följde godstransportörernas önskemål om vilka satsningar
              vi skulle göra för att höja kapaciteten på järnvägsnätet.
            </seg>
            <seg n="14e903df">
              Peter Hultqvist glömde också bort hur det var 2004 när den dåvarande
              socialdemokratiska regeringen anslog pengar, 38 miljarder till
              drift och underhåll av järnvägen. Då sade Banverket att det fattades
              8 miljarder kronor. Den dåvarande regeringen satsade för lite
              pengar, tyckte Banverket.
            </seg>
            <seg n="d46a1eed">
              Vad gjorde då alliansregeringen? Jo, fyra år senare, när alliansregeringen
              tillträdde, satsade vi inte 38 miljarder på drift och underhåll
              i infrastrukturplanen. Vi satsade 64 miljarder. Vi gjorde en ökning
              på 26 miljarder.
            </seg>
            <seg n="ae27227d">
              Fru talman! Mitt inlägg är mest riktat till Peter Hultqvist.
              Det bör kanske vara en tillrättavisning. Men framför allt handlar
              det om att få en nyanserad bild av historiebeskrivningen. För
              ibland kan man bli lite irriterad när ni glömmer bort och får
              så stora minnesluckor.
            </seg>
          </u>
          <note type="speaker" n="91e6fb91">
            Anf. 84 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-7423a1c6a9ad0ab8-16" n="568e65d4">
            <seg n="73488ef4">
              Fru talman! Peter Hultqvist refererar till Trafikverkets rapport,
              som jag antar är den som kom i mitten av februari. Det är mycket
              bra, för precis den utvärderingen eller den utredningen har jag
              bett Trafikverket att göra. Vi behöver få se hur det ser ut för
              att ha kunskap, för att kunna fatta bra beslut.
            </seg>
            <seg n="ff5ef64f">
              I den rapporten kan man också se att det finns en hel del ny
              kunskap. Även om jag tycker att det är ett historiskt beslut med
              tanke på vad som faktiskt har satsats, i synnerhet, fru talman,
              om man jämför med perioden innan när det saknades 65 miljarder,
              är det viktigt att inte sitta med armarna i kors i tolv år, som
              den här planen omfattar. Vi måste hela tiden se på det här. Det
              är nämligen mycket tydligt att det som skedde den här vintern
              och förra vintern egentligen inte handlar om ett vinterproblem.
              Men det blir desto mer sårbart när det är mycket snö och kyla.
            </seg>
            <seg n="8c62d26a">
              Det handlar om att vi har ett stort eftersatt underhåll som inte
              har blivit så bara över en natt. Det har släpat efter. Vi har
              brist på reinvesteringar. Det är oerhört viktigt att veta livslängden
              på kraftförsörjningen och på våra kontaktledningar, hur bärigheten
              är på våra spår och hur rälsen ser ut så att vi inte står där
              överraskade om fem tio år och måste göra om alltihop, för det
              kostar betydligt mycket mer.
            </seg>
            <seg n="fce012e0">
              Vi har också brist på kapacitet. Ändå finns det med 100 olika
              objekt i den här åtgärdsplanen. Det jag tycker är viktigt är att
              även om vi har fattat beslut som en bra grund för att komma vidare
              måste vi ändå lägga kartan över Sverige och se hur det kommer
              att se ut om tolv år. Vi vet att vi då, om vi inte gör mer, fortfarande
              kommer att ha kapacitetsbrist och flaskhalsar, och systemet blir
              fortsatt sårbart.
            </seg>
            <seg n="7a6cf875">
              Jag trodde att såväl Pia Nilsson som Peter Hultqvist skulle tycka
              det var bra att vi fokuserar på vad vi kan göra åt detta och möjligtvis
              tidigare än de tolv år som har gått. Det handlar ju inte bara
              om att lite ironiskt säga att nu kommer ännu en utredning. Jag
              tolkade det faktiskt på det sättet. Vad det handlar om är att
              Trafikverket nu har fått i uppdrag att se vad vi kan göra för
              att öka kapaciteten i järnvägssystemet. De ska återrapportera
              till mig den 1 oktober med vad som går att göra 20122015, vad
              man kan göra 20162021 men också och kanske ännu viktigare, vad
              som händer efter 2021 med blicken fram mot 2050.
            </seg>
            <seg n="3a85d516">
              Det handlar både om att säkra godstransporter så att vårt näringsliv
              som har affärsrelationer med sina kunder och måste jobba med förtroende
              känner tillförsikt i att vi är inte nöjda med den här situationen.
              Men det handlar lika mycket om att se till att alla de människor
              som är frustrerade för att de inte kan komma till jobb och studier
              kan känna en trygghet i att järnvägstrafiken också är ett sätt
              att arbetspendla.
            </seg>
            <seg n="526604c8">
              Det är precis vad som ska göras. Vi ska titta på vad man kan
              man göra, när det kan göras, vad det kostar och hur det ska finansieras.
              Jag tänker inte slå mig till ro på något sätt och tycka att det
              är bra så som det ser ut nu, utan jag jobbar varje dag för att
              människor ska kunna lita på svensk järnväg och ta sig fram med
              tåg, och framför allt, för att vårt näringsliv ska kunna känna
              att järnvägen är robust och tillförlitlig även framöver.
            </seg>
          </u>
          <note type="speaker" n="fbc83338">
            Anf. 85 PETER HULTQVIST (S):
          </note>
          <u who="peter_hultqvist_4fda95" xml:id="i-ef2e7e04fce02673-1" n="57f7b561">
            <seg n="287e535a">
              Fru talman! Ska man klara tillförlitligheten och robustheten
              krävs det framför allt ekonomiska resurser. Det krävs stabilitet
              i planeringen. Det krävs att de myndigheter som är ansvariga för
              investeringsverksamheten känner att man menar allvar från den
              politiska sidan.
            </seg>
            <seg n="5a8c4932">
              Därför har vi föreslagit en utökad ram på 101 miljarder kronor
              mer fram till 2021 än vad regeringen har. I detta ingår 8 miljarder
              mer till drift och underhåll fram till 2021 än vad regeringen
              har.
            </seg>
            <seg n="44c7f5e0">
              Det krävs alltså en omprioritering i statens budget. Jag noterar
              bara det att vi har en finansminister som tydligt har uttalat
              att det är dags att växla om till väg från järnväg. Jag delar
              inte den uppfattningen. Med den inställningen blir det liksom
              inga större förändringar.
            </seg>
            <seg n="ccbb5d39">
              Vi kan också notera att siffrorna i den här rapporten som ministern
              berömmer, Trafikverkets rapport, är så allvarliga så att det i
              sig borde lägga grunden för en rejäl omläggning av regeringspolitiken
              när det gäller järnvägen. Vi har en punktlighet på godstrafiken
              som minskar från 76 procent, vilket inte är speciellt bra, till
              66 procent. Det är en oerhört allvarlig utveckling. Antalet inställda
              tåg ökar med 130 procent.
            </seg>
            <seg n="2dda88c0">
              Följande är ett konstaterande som Trafikverket har gjort i en
              utredning: Eftersom planen för de kommande fem åren innehåller
              ca 6 miljarder kronor för reinvestering och behovet snarare är
              2530 miljarder kronor finns det ett gap mellan tillgängliga medel
              och underliggande behov.
            </seg>
            <seg n="df13ea95">
              Jag tycker alltså inte att det finns särskilt mycket att vara
              imponerad över i de här sammanhangen.
            </seg>
            <seg n="a8149adc">
              Jag vill också notera att vi även har en situation där det läggs
              ned lågfrekventa järnvägar. Persontrafiken läggs ned. Västerdalsbanan
              mellan Malung och Borlänge är ett sådant exempel. Nedläggningar
              av det här slaget minskar bygders attraktionskraft. Det skapar
              ett starkt beroende av vägtransporter, försvårar näringslivets
              utveckling och skapar en negativ stämning.
            </seg>
            <seg n="0923c733">
              Det här är en del av utarmningen av svensk landsbygd, där skillnaden
              mellan stad och land ökar. Vi har i vår budget och i det vi gick
              till val på också med en satsning på så kallade lågfrekventa järnvägar.
              Det här skulle vara ett typexempel på en järnväg som man skulle
              kunna göra någonting för.
            </seg>
            <seg n="8b74d7ea">
              I grunden är det också för lite koncentration på godstransporter
              i den järnvägspolitiska debatten. En missad godstransport är en
              förlorad intäkt, men det hörs inte så mycket i den allmänna debatten.
              Näringslivet kanske inte vill ta upp dessa frågor. Men faller
              transporter bort eller om det blir starka förseningar så är det
              förödande för kunderna och det är jobb, investeringar och exportinkomster
              i potten.
            </seg>
            <seg n="b33ac2ec">
              När man räknar på olika typer av investeringar är den samhällsekonomiska
              kalkylen, det samhällsekonomiska värdet när det gäller godstrafiknätet
              inte av samma slag som exempelvis pendeltågssystemet i storstäder.
              Därför har vi i dag en stark förslitning på Malmbanan, Norra stambanan
              och i Bergslagen och nedåt.
            </seg>
            <seg n="26976a46">
              Det krävs nu något annat. Det krävs en förändring med mer resurser,
              och där har ministern inte svarat på min förra fråga: Är ni beredda
              att göra en radikal omläggning och lägga mer resurser på järnvägen?
              Vad är ni specifikt beredda att göra för att rusta upp godstrafiknätet
              som är starkt nedslitet?
            </seg>
          </u>
          <note type="speaker" n="58d9302e">
            Anf. 86 PIA NILSSON (S):
          </note>
          <u who="pia_nilsson_20e3b2" xml:id="i-a3bc5e6232b5e15a-1" n="6db9a76d">
            <seg n="3ab24de8">
              Fru talman! I går hade jag ett samtal med Karolina Boholm som
              är transportpolitisk chef på Skogsindustrierna. Hon är djupt oroad.
              Ju fler stopp vi har i tågtrafiken, desto mindre litar utländska
              kunder på att svenska företag kan leverera, säger hon.
            </seg>
            <seg n="285fa646">
              Kunder tappar förtroendet. Det blir droppen som urholkar stenen
              till slut. Det är dessutom olyckligt att Anders Borg ser järnvägen
              som överinvesterad, menar hon, för vilken status får godstrafiken
              på järnväg då?
            </seg>
            <seg n="0036f3cd">
              Det är så illa att förtroendet för svensk skogsindustri rasar
              i samma snabba takt som för svensk järnväg, och ministern har
              inte presenterat någon som helst konkret förbättringsåtgärd. Det
              här slår naturligtvis väldigt hårt mot godstrafiken.
            </seg>
            <seg n="e0287d86">
              Vi har till exempel bristen på snöröjning. Godstågen isas ned,
              och när godstågen leds in på spår helt utan snöröjning för att
              släppa förbi andra tåg, vilket ofta görs, så ökar problemen med
              nedisning och hjulskador ytterligare. Det här är precis vad som
              har hänt de två senaste vintrarna.
            </seg>
            <seg n="8692644e">
              Vad kan svenskt näringsliv förvänta sig av den nya utredningen
              som ministern har tagit initiativ till? Varför inte införliva
              de redan utredda förslag som Trafikverket presenterade i sitt
              alternativ för plus 15 procent? Det skulle verkligen gynna godstrafiken.
            </seg>
            <seg n="83dee5fb">
              Vilken tyngd kommer den nya utredningen att ha jämfört med de
              tidigare? Många utredningar finns det. Ministern säger i sitt
              inlägg att det här ska handla om vad som händer om tolv år. Men
              det är det inte alls det, i alla fall inte efter vad som står
              i svaret, utan det är vad som ska åtgärdas mellan 2012 och 2021.
              Det är inget sikte bortom 2021.
            </seg>
            <seg n="54e73be0">
              Regeringen har beslutat om en nationell åtgärdsplan som gäller
              fram till 2021. Det beslutet fattades för knappt ett år sedan.
              Den åtgärdsplanen ska väl om någon innehålla kapacitetshöjande
              åtgärder och identifierade flaskhalsar. Man börjar fundera om
              det är andra parametrar som regeringen har utgått ifrån när man
              har fastställt den åtgärdsplanen.
            </seg>
            <seg n="6e5969a2">
              Nu ska man titta på det här ännu en gång. Det är för mig helt
              obegripligt och för svenskt näringsliv som med all rätt kan ställa
              krav.
            </seg>
            <seg n="124fc3c2">
              Fru talman! Läget är allvarligt, inte bara för skogsindustrin
              utan för en stor del av det svenska näringslivet som har valt
              att förlägga sina transporter till järnväg i stället för på väg.
              Förtroendet för järnvägssystemet har inte varit lägre än det är
              i dag. Många väljer nu att lägga över transporter på väg i stället,
              stick i stäv med de miljöpolitiska målen.
            </seg>
            <seg n="d3efb838">
              Vi socialdemokrater vill att mer gods ska överföras från väg
              till järnväg. Då måste jag ställa frågan till ministern: Är regeringen
              av samma åsikt? I sådana fall, vilka konkreta åtgärder kommer
              ministern att vidta för att skapa tillförlitliga och kapacitetsstarka
              system för godstransporter? Kraven på leveransprecision ökar.
            </seg>
          </u>
          <note type="speaker" n="6a29d04f">
            Anf. 87 JAN-EVERT RÅDHSTRÖM (M):
          </note>
          <u who="jan-evert_radhstrom_5e7cf4" xml:id="i-96ee66daa70a6375-1" n="d8c8b7f3">
            <seg n="307bb51c">
              Fru talman! Jag är fortsatt förvånad över de inlägg som har gjorts
              av interpellanterna. Det pratas mycket om vikten av att vi ska
              få en fungerande järnväg, en än bättre järnväg. Det är viktigt.
              Det kan jag till fullo hålla med om. Vi ska satsa på drift och
              underhåll. Vi ska satsa på att få ett så bra system som möjligt.
              Det är en bra satsning och bra åtgärder som regeringen vidtar.
              Det kommer vi att få se av Trafikverkets ytterligare analys.
            </seg>
            <seg n="1dd2c9a1">
              Peter Hultqvist pratar om betydelsen av järnväg i glesbygd och
              skogsbygder. Ja, det är bra. Men jag tror att Peter Hultqvist
              när han kommer hem till Dalarna och lovordar det han har sagt
              här i kammaren glömmer bort att tala om hur han ska finansiera
              detta, med en kilometerskatt som drabbar Dalarna, Norrland och
              skogslänen med enorma summor. Han glömmer också att tala om att
              satsningen som oppositionen vill göra på järnvägsnätet är att
              bygga en höghastighetsbana mellan Borås och Göteborg, som inte
              går att trafikera med gods. Han glömmer också att säga att han
              vill satsa på Ostlänken som är ganska långt ifrån Dalarna och
              de delar av landet som han pratar sig varm för. Den ska finansieras
              med lån.
            </seg>
            <seg n="131017f9">
              Höjd kilometerskatt för skogslänen och resten finansieras med
              ökade lån. Det är det som är den minnesbild som jag kommer att
              ha efter den här interpellationsdebatten och det som har sagts
              av oppositionen. Det är märkligt, tycker jag. Jag tror att vi
              kunde ha en betydligt mer seriös debatt än den vi har hört hittills.
            </seg>
          </u>
          <note type="speaker" n="7be0ef47">
            Anf. 88 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-7423a1c6a9ad0ab8-17" n="568e65d4">
            <seg n="f80a1fe2">
              Fru talman! När regeringen fattade beslut om sin inriktning på
              infrastrukturområdet, som sedan också ledde fram till den åtgärdsplanering
              som har tagits för de kommande tolv åren, fanns det en grundförutsättning
              med. Varje trafikslag för sig ska vara rejält och robust. Ännu
              hellre ska man kunna se ett trafikslagsövergripande, för varje
              val ska göras av den som behöver resan eller transporten utifrån
              givna förutsättningar för vad som är mest kostnadseffektivt, miljömässigt
              effektivt eller andra värden.
            </seg>
            <seg n="f6f0e32a">
              Som svar på Pia Nilssons fråga om jag tycker att det är viktigt
              eller rimligt att mycket av godstransporterna sker på tåg vill
              jag säga att jag tycker att det är rimligt och att det också är
              viktigt, även om mycket av godset också kommer med sjöfart, icke
              att förglömma. Väl i landet handlar det om ett smidigt och robust
              sätt när man använder järnvägen.
            </seg>
            <seg n="731fde64">
              Sedan får jag då frågan, fru talman, om regeringen har tänkt
              fel, beslutat fel eller inte har tänkt rätt hela vägen. Jag tror
              att såväl Peter Hultqvist som Pia Nilsson känner till att både
              den fysiska och den ekonomiska planeringstiden är väldigt lång.
              Det gjordes ett gediget arbete ute i regionerna inför det här
              beslutet om vad som var viktigt i prioriteringarna.
            </seg>
            <seg n="e2f27fb1">
              Det jag gör nu är att titta på helheten. Med givna förutsättningar,
              med den grund som är tagen och som i sig är bra, måste vi ändå
              fundera på vad vi kan göra mer, eftersom situationen just nu är
              frustrerande. Den frustrationen har inte uppkommit bara på grund
              av de två senaste vintrarna. De har slagit ut desto mer, för vi
              ser mer av sårbarheten och inte minst det som är det grundläggande
              problemet, kapacitetsbristen.
            </seg>
            <seg n="c554d1cf">
              Peter Hultqvist nämner rapporten från Trafikverket. Jag tycker
              att det är bra att den har kommit. Jag har efterfrågat den. Vi
              måste ha den riktiga situationen klar för oss. Vi måste se konsekvenserna.
              Vi måste belysa statusen för att fortsatt också kunna fatta lika
              bra beslut. Det handlar också om att även om man skulle bygga
              nya spår kan de heller inte komma till i morgon. Både Pia Nilsson
              och Peter Hultqvist vet att det också krävs fysisk planering.
            </seg>
            <seg n="80546a49">
              För att det inte ska bli otydligt kan jag säga att det som jag
              har bett att Trafikverket ska göra är inte det som kommer efter
              2021. Det handlar om att plocka ut vad som kan göras med den givna
              ramen, med de givna objekten inom den tilldelning som sker varje
              år, till att börja med. Det handlar också om att se om det finns
              saker som vi kan göra i den givna åtgärdsplanen, där vi kanske
              förskjuter vissa satsningar mellan åren och ser vad det får för
              konsekvenser. Vi tittar också närmare på vad som kan behövas därutöver.
            </seg>
            <seg n="89d6b396">
              Fru talman! Frågan om regeringen kommer att tillföra mer pengar,
              vilket blir retoriskt rätt att fråga, kommer jag inte att svara
              på i dag. Även den här riksdagen vet hur budgetens formalia går
              till. Det finns givna tillfällen när sådant rapporteras, redovisas
              eller tillställs också riksdagen.
            </seg>
            <seg n="c2573d7a">
              Det jag tycker är viktigt är att framför allt vårt näringsliv,
              hela råvaruindustrin, alla de som har behov av tillförlitliga
              transporter ska kunna få förutsägbarhet både när det gäller tid
              och när det gäller kostnad för att kunna ha en bra planering.
              Det är en grundförutsättning. Jag vet också att deras affärsrelationer
              bygger på förtroende. Därför är min målsättning att se till att
              vi får ett järnvägssystem som, trots alla brister i 20 års tid
              på grund av eftersatthet, måste få en chans att komma i kapp och
              nå framåt.
            </seg>
          </u>
          <note type="speaker" n="08b3f532">
            Anf. 89 PETER HULTQVIST (S):
          </note>
          <u who="peter_hultqvist_4fda95" xml:id="i-ef2e7e04fce02673-2" n="57f7b561">
            <seg n="63aa80cb">
              Fru talman! Jag vet inte om det är Anders Borgs syn att vägar
              är viktigare än järnvägar och att det är dags att satsa på vägen
              i stället för järnvägen som gäller eller om det är de lite vaga
              förhoppningar som Elmsäter-Svärd försöker sprida omkring sig,
              att hon ska göra allt hon kan, jobba hårt och så vidare. Det är
              möjligen så att vi får avvakta en kommande match i någon sorts
              intern budgetberedning i regeringen och se vem som har gått vinnande
              ur den striden, om det blir finansministern eller Elmsäter-Svärd.
            </seg>
            <seg n="a15b1de5">
              Åtminstone skulle Elmsäter-Svärd i sitt sista anförande kunna
              svara på om hon delar finansministerns uppfattning att det är
              dags att växla över från järnväg till väg. Det skulle vara intressant
              att höra en kommentar på den punkten.
            </seg>
            <seg n="15dd8745">
              Sedan kan jag bara konstatera att i vår alternativbudget har
              vi 101 miljarder mer att disponera fram till 2021, vilket också
              innefattar en ökad satsning på drift och underhåll. Man kan fråga
              sig varför regeringen drar ned en halv miljard på reinvesteringarna.
              Det är inte riktigt riktigt att göra på det sättet. Det är inte
              riktigt klokt, därför att det leder till en situation med en ökad
              förslitning och en ökad försämring av stora mått i järnvägsnätet.
            </seg>
            <seg n="897e322d">
              Vad som skulle krävas är egentligen lite visioner och framåtanda.
              Vi hade en gång i tiden en finansminister som hette Gripenstedt
              som 1857 höll ett tal i Riddarhuset där han sade så här:
            </seg>
            <seg n="7c98b337">
              Jag har derför kommit till följande slutsatser: att jernvägar,
              i anseende till deras stora nytta och nödvändighet för utvecklingen
              af våra hjelpkällor, böra här i landet byggas; att staten dervid
              kraftigt måste medverka; och att den lämpligaste formen för en
              sådan medverkan är, att staten omedelbart öfvertager hufvudbanornas
              utförande och förvaltning.
            </seg>
            <seg n="1015f238">
              Det han tog initiativ till sedan var en gigantisk satsning och
              utbyggnad av svensk järnväg, i en minst sagt vansklig ekonomisk
              tid dessutom. Han banade väg för någonting nytt. Kan Elmsäter-Svärd
              bryta med finansminister Borgs passiva linje kan vi ta ett steg
              framåt.
            </seg>
          </u>
          <note type="speaker" n="a9e64f23">
            Anf. 90 PIA NILSSON (S):
          </note>
          <u who="pia_nilsson_20e3b2" xml:id="i-a3bc5e6232b5e15a-2" n="6db9a76d">
            <seg n="00b93603">
              Fru talman! Förtroendekris var ordet! Det svenska järnvägssystemet
              befinner sig i en djup förtroendekris som får enorma konsekvenser
              för svenskt näringsliv och svensk export. Nu slår man larm och
              undrar vilka åtgärder regeringen har för avsikt att vidta för
              att skapa ett tillförlitligt system för godstransporter. När en
              bottennivå nås på 48-procentig punktlighet är gränsen nådd. Det
              är helt oacceptabelt.
            </seg>
            <seg n="85147c75">
              Ministerns svar, fru talman, är att utreda kapacitetshöjande
              åtgärder än en gång knappt ett år efter regeringsbeslutet om den
              nationella åtgärdsplanen. Ett rejält misslyckande med andra ord.
              Den historiska satsningen uteblev. Trafikverket har tillsammans
              med landets samtliga länsstyrelser redan utrett allt som går att
              utreda. Nu är det omtag återigen.
            </seg>
            <seg n="e87117a2">
              Infrastrukturministern vill inte här och nu lova för mycket om
              det ska bli en höjning eller ej till anslaget till drift och underhåll,
              men jag undrar ändå om ministern tycker att anslaget är tillräckligt.
              Svenskt näringsliv, Per Unckel, vi socialdemokrater och hela oppositionen
              ställer oss frågan om varför det inte satsas mer på drift och
              underhåll.
            </seg>
            <seg n="8b7660fc">
              Elmsäter-Svärd nämnde den fysiska planeringen så där i förbigående.
              Jag har själv deltagit i en parlamentarisk kommitté där vi jagade
              tidstjuvar just för att förkorta och effektivisera planeringstiden.
              Om detta har det inte blivit något. Det finns inte en enda proposition
              om detta så långt ögat når. Var finns de ambitionerna mer än i
              retoriken?
            </seg>
            <seg n="16dc6c8f">
              Transportpolitiken ska säkerställa en samhällsekonomiskt effektiv
              och långsiktigt hållbar transportförsörjning för medborgarna och
              näringslivet i hela landet. Så, fru talman, lyder det övergripande
              målet. Det är ett mål som förpliktar och ett mål som skapar förväntningar.
              Regeringen har onekligen en del att göra.
            </seg>
          </u>
          <note type="speaker" n="668cfa3e">
            Anf. 91 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-7423a1c6a9ad0ab8-18" n="568e65d4">
            <seg n="d9c4b5c3">
              Fru talman! Peter Hultqvist nämner den store man som var så framsynt,
              herr Gripenstedt. Hans satsning var så fantastisk, vilket den
              var, att Socialdemokraterna uppenbarligen har levt på den satsningen
              under i stort sett hela den moderna tiden, så pass att man glömde
              bort att både underhålla och bygga nytt. Här står vi i dag på
              grund av detta. Men jag, fru talman, kommer inte att vara bitter
              eller skylla på någon annan utan snarare titta framåt. Det är
              vad som behövs.
            </seg>
            <seg n="ce43e146">
              Ja, det handlar om tidstjuvar. Pia Nilsson har helt rätt i det.
              Bylunds utredning som jag antar Pia Nilsson syftar på, som dessutom
              var politiskt enig innehåller en hel del som är riktigt bra. Den
              utredningen finns i avvaktan på Nils Gunnar Billingers utredning
              om medfinansiering. Det finns delar som länkar samman, men avsikten
              är att utredningen ska läggas fram senast till våren 2012, före
              ett datum i mars för att hinna fatta beslut innan sommaruppehållet
              i riksdagen. Jag hade förhoppningar om att lyfta ut utredningen
              för sig, men det visade sig inte vara riktigt görligt med tanke
              på vad som behöver kompletteras.
            </seg>
            <seg n="23659aa4">
              När det gäller järnvägen får jag hela tiden höra om Anders Borgs
              citat. Ta det med i ett perspektiv när det behövde byggas vägar,
              inte minst satsningar i Göteborgsområdet och i Helsingforssområdet.
            </seg>
            <seg n="c99df5eb">
              Min uppfattning, som regeringen delar i sin helhet, är att vi
              måste ha trafik och transportslag som når målet om framkomlighet,
              tillförlitlighet och robusthet. Det behövs oavsett om man använder
              sig av väg eller järnväg. Just nu jobbar jag mer aktivt, tillsammans
              med regeringen, för att se till att järnvägen klarar att uppnå
              målet.
            </seg>
          </u>
          <note n="999e5b5a">
            Överläggningen var härmed avslutad.
          </note>
          <note n="63ee454c">
            17 § Svar på interpellation 2010/11:248 om avregleringens konsekvenser
            för tågresenärer
          </note>
          <note type="speaker" n="bbb2d6bf">
            Anf. 92 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-7423a1c6a9ad0ab8-19" n="568e65d4">
            <seg n="f00707ae">
              Fru talman! Stina Bergström har frågat mig hur jag avser att
              agera för att förbättra situationen för tågpendlare som drabbas
              av stora kostnadsökningar och dålig samordning mellan tågoperatörer
              i och med avregleringen, om jag avser att agera för att det ska
              finnas en samordning av operatörer så att det återigen ges möjlighet
              att åka med alla tåg i Sverige med ett och samma kort till ett
              rimligt pris, hur jag avser att agera för att säkra resenärernas
              intressen, nu när avregleringen genomförs i full skala, hur jag
              avser att agera för att öka incitamenten för samordning mellan
              olika tågoperatörer, nu när avregleringen genomförs i full skala,
              och om jag är beredd att göra ett omtag kring avregleringen av
              tågtrafiken då dess konsekvenser för resenärerna i allt större
              omfattning visar sig vara negativa.
            </seg>
            <seg n="394190ea">
              Stina Bergström och jag delar uppfattningen om att det är viktigt
              att det finns en grundläggande samordning av tågresandet. Vi skiljer
              oss dock uppenbarligen åt vad gäller synen på vad en öppen och
              konkurrensutsatt marknad kan innebära för positiva effekter för
              resenärerna.
            </seg>
            <seg n="dbf3afd7">
              Den avreglering som Stina Bergström tar upp eller marknadsöppning
              för kommersiell persontrafik på järnväg som jag tycker är en mer
              korrekt beskrivning får i praktiken effekt först i slutet av detta
              år. Därför kan vi konstatera att det förhållande som Stina Bergström
              redogör för i sin interpellation gäller när SJ AB i stort sett
              fortfarande har monopol för kommersiell trafik. Det har dock funnits
              flera säljare av tågtrafik under många år eftersom det även funnits
              upphandlad trafik. Det var alltså många år sedan det var möjligt
              att resa med all tågtrafik i landet med ett och samma kort. Sedan
              dess har tågresandet ökat kraftigt, vilket tyder på att denna
              differentiering inte bör ha varit alltför hämmande för resenären
              utan snarare ett verktyg för järnvägsföretagen att utveckla sina
              erbjudanden till resenärerna.
            </seg>
            <seg n="8a2f2478">
              Jag tror att marknadsöppningen successivt kommer att leda till
              förbättringar för resenären genom att järnvägsföretagen kommer
              att bli effektivare och att de därmed kan erbjuda resenärerna
              bättre kvalitet och mer konkurrenskraftiga priser på tågresor.
              Följaktligen anser jag att nyttan av öppen marknad för persontrafik
              på järnväg vida överstiger nyttan av att det endast finns en enda
              produkt för resenären att köpa.
            </seg>
            <seg n="016542b4">
              Även riksdagens beslut från förra året om att ge de regionala
              kollektivtrafikmyndigheterna rätt att organisera länsgränsöverskridande
              tågtrafik som domineras av arbetspendling och annat vardagsresande
              syftar till att öka samordningen och att förbättra för resenärerna.
              Jag vill alltså förbättra för såväl kommersiella som offentliga
              organisatörer av tågtrafik. Jag tycker att det är bra att det
              har införts resenärsrättigheter för tågresenärer. På så sätt ges
              ytterligare incitament för järnvägsföretagen att sätta resenären
              i centrum. Resenärsrättigheterna reglerar bland annat vilken reseinformation
              som ska ges och vilken ersättning som resenären har rätt till
              vid inställda eller försenade tåg.
            </seg>
            <seg n="023cd887">
              För att det ska vara rimligt lätt för resenären att hantera en
              situation där det finns fler säljare på marknaden har branschen
              själv infört ett väl utvecklat samarbete i form av det gemensamma
              bolaget Samtrafiken. Jag ser mycket positivt på denna typ av frivilliga
              lösningar för att ur ett resenärsperspektiv skapa en bra samordning.
              Samtrafiken möjliggör bland annat kombinationer av olika trafikföretag
              och färdmedel på en och samma biljett, en så kallad Resplusbiljett.
              Vidare är reseplaneraren Resrobot ett för resenärerna värdefullt
              verktyg vid planering av resor. De gemensamma samordningslösningarna
              kommer att bli alltmer betydelsefulla i och med den stundande
              marknadsöppningen. Jag vill dock poängtera att det är viktigt
              att de frivilliga samverkanslösningarna även fortsatt behöver
              vara konkurrensneutrala.
            </seg>
            <seg n="83eaa620">
              Avslutningsvis svarar jag på frågan om jag är beredd att vidta
              åtgärder för att förbättra för resenärerna efter att marknadsöppningen
              är genomförd i praktiken. Självklart är det min och regeringens
              avsikt att noga följa utvecklingen och vidta nödvändiga åtgärder
              för att förbättra för resenärerna. Regeringen fattade av den anledningen
              den 3 mars i år beslut om att ge Trafikanalys i uppdrag att utvärdera
              effekterna av öppnandet av marknaden för kommersiell persontrafik
              på järnväg samt av ny lagstiftning på kollektivtrafikområdet.
              Jag kommer att med stort intresse ta del av resultatet av utvärderingen
              och kommer även på andra sätt att följa utvecklingen.
            </seg>
          </u>
          <note type="speaker" n="d1d23a88">
            Anf. 93 STINA BERGSTRÖM (MP):
          </note>
          <u who="stina_bergstrom_82e851" xml:id="i-7aae657ca0326f1f-0" n="43d1c11b">
            <seg n="511caf79">
              Fru talman! Jag vill börja med att tacka för svaren. Det är dock
              ett svar som oroar mig, och säkert många tågresenärer.
            </seg>
            <seg n="024fb18e">
              Som resenär bryr man sig egentligen inte om vem som kör tågen.
              Man vill resa en bestämd sträcka på en bestämd tid till ett rimligt
              pris. Man vill att biljetten ska gälla hela vägen, och man vill
              komma fram i tid. Man vill också att någon tar ansvar för att
              man tar sig vidare om tåget är försenat och man missar sin anslutning.
              Att det inte alltid är så i dag vet vi, och det är många resenärer
              som vittnar om att det kan bli än krångligare och dyrare när man
              ger sig ut på en tågresa där mer än en operatör kör tågen.
            </seg>
            <seg n="69f6919c">
              Det vet till exempel Pia Sandström och Lars Hallenberg från Motala,
              som har arbetspendlat till Helsingfors i 14 år. Sedan 2008 trafikeras
              sträckan av två bolag SJ och Tågkompaniet. Sedan dess har kostnaderna
              för tågresorna ökat med 62 procent. 62 procent! Förut kunde Pia
              och Lars boka hela resan på ett ställe. Det går inte längre. Än
              värre är att tidtabellerna inte är samordnade och att den ena
              operatören inte väntar in den andra operatörens försenade tåg,
              även om det bara handlar om någon minut.
            </seg>
            <seg n="d67ddca9">
              Motala kommun är förstås oroad över utvecklingen. I början av
              januari 2011 skrev kommunen ett brev till SJ och Tågkompaniet
              där man önskade sig en överenskommelse om att förbättra årskortens
              giltighet och att samordna trafiken bättre. Man undrade också
              om det möjligen gick att justera tidtabellen något så att bytet
              skulle underlättas för dessa resenärer. Det är inga orimliga önskemål,
              kan man tycka.
            </seg>
            <seg n="7bca6cb8">
              Svaret från SJ, Tågkompaniet och Samtrafiken var dock nedslående.
              SJ och Tågkompaniet konstaterade helt krasst att Motala kommuns
              önskemål inte gick att uppfylla eftersom avregleringen innebär
              frihet för aktörerna att skapa egna förbindelser. Samverkan, menade
              de, skulle bara utvecklas om aktörerna kan se att det gynnar dem
              ur ett företagsekonomiskt perspektiv. Det samhällsekonomiska perspektivet
              är i sammanhanget ointressant för ett enskilt företag även för
              ett statligt bolag som SJ.
            </seg>
            <seg n="b5772190">
              Det är denna utveckling som gör mig orolig. Det ska vara enkelt,
              bekvämt och prisvärt att åka tåg. Just nu blir det i stället svårare,
              osmidigare och dyrare i de många fall där det är flera aktörer
              inblandade trots att vi, precis som ministern säger, bara har
              sett början på avregleringens och marknadsöppningens effekter
              för resenärerna. Fullt genomslag kommer det att få först om ett
              år.
            </seg>
            <seg n="340b3ca0">
              Jag tycker inte att vi behöver diskutera vad som beror på att
              länstrafikbolagen kör tågtrafik eller vad som med den nya kollektivtrafiklagen
              handlar om att även öppna upp för kommersiell persontrafik. För
              resenären är detta ointressant. Det handlar om samordning mellan
              olika aktörer, och det måste någon ta ansvar för. Jag hade hoppats
              att Catharina Elmsäter-Svärd skulle ta detta ansvar, men hennes
              svar om konkurrensneutrala, frivilliga samverkanslösningar oroar
              mig. Jag skulle gärna vilja veta vad de innebär i praktiken.
            </seg>
          </u>
          <note type="speaker" n="ea034e90">
            Anf. 94 JAN-EVERT RÅDHSTRÖM (M):
          </note>
          <u who="jan-evert_radhstrom_5e7cf4" xml:id="i-96ee66daa70a6375-2" n="d8c8b7f3">
            <seg n="71572a2f">
              Fru talman! Jag tycker att infrastrukturministern på ett mycket
              förtjänstfullt sätt har svarat på de frågor Stina Bergström har
              ställt i sin interpellation. Att jag går upp i debatten beror
              på att Stina Bergströms bakomliggande orsaker till interpellationen
              gör mig orolig.
            </seg>
            <seg n="791031d1">
              Det handlar nämligen om att Miljöpartiet likt Vänsterpartiet
              är emot en avreglering. Det står också tydligt i interpellationen.
              Jag tog därför och tittade lite grann på hur Miljöpartiet egentligen
              kan tänka i sådana här frågor. Jag läste motion 2010/11:T377 som
              Miljöpartiet har skrivit och som handlar om bland annat konkurrens.
              Där tycker de att Trafikverket bör utföra banunderhåll i egen
              regi.
            </seg>
            <seg n="82b8763c">
              Samtidigt skriver Miljöpartiet i motion 2010/11:T10 om Riksrevisionen:
              Det finns uppgifter om att brister i konkurrensen inom byggbranschen
              trissar upp priserna med upp till 20 %. Detta är väldigt insiktsfullt
              av Miljöpartiet. De ser att ett monopol, en icke-konkurrens, gör
              att det blir dyrare. Ändå hävdar de när det gäller järnvägstrafik
              att det ska vara monopol.
            </seg>
            <seg n="13aac223">
              Jag har fortsatt att titta på vad det egentligen är Stina Bergström
              och Miljöpartiet tycker. De skriver, återigen i motion 2010/11:T377,
              att SJ ska ha huvudansvaret för nationell tågtrafik. Då måste
              jag ställa frågan till Stina Bergström om hon vill att Tågåkeriet
              i Bergslagen inte ska få vara en aktör på marknaden. Stina Bergström
              besökte själv Tågåkeriet i Bergslagen den 23 februari, vilket
              man kan läsa på hennes blogg, och då var hon så entusiastisk till
              att de finns på marknaden.
            </seg>
            <seg n="c2aa0bf4">
              Jag måste fråga om Stina Bergström samtidigt sade att hon tycker
              att de inte ska få finnas på en konkurrensutsatt marknad. Det
              kunde jag tyvärr inte läsa i hennes blogginlägg, men jag kanske
              kan få svar i dag på frågan om hon vill att de ska försvinna från
              marknaden.
            </seg>
            <seg n="d9a39f6b">
              Stina Bergström tar också upp någonting som kanske förvånar mig
              än mer, och det är det hon sade även i detta inlägg, nämligen
              att resenären inte är beroende av vem som kör utan bara att det
              fungerar. Ja, kanske är det så att det är bra med konkurrens för
              att det ska fungera.
            </seg>
            <seg n="c5716839">
              Stina Bergström sade även att det måste vara prisvärt att åka
              tåg. Då måste jag fråga en sak. I dag gick jag in och tittade
              på SJ:s och Veolias hemsidor. Om man vill åka med ett bolag som
              är fullt konkurrensutsatt och som agerar på marknaden kan jag
              konstatera att en biljett MalmöHelsingfors kostar 199 kronor.
              Det är det billigaste alternativet, för student. Det billigaste
              jag kunde finna hos SJ var 400 kronor. Varför vill Stina Bergström
              ta bort möjligheten att åka billigt? Hon vill att den som ska
              åka tåg ska ha färre alternativ att åka med, och man ska dessutom
              betala ett högre pris.
            </seg>
            <seg n="2c98f1ec">
              Jag ser fram emot Stina Bergströms förklaring till varför hon
              vill att Veolia ska försvinna från den svenska marknaden och att
              tågresenärer ska betala mångdubbelt högre priser bara för att
              monopolet ska få gälla.
            </seg>
          </u>
          <note type="speaker" n="7e9aff53">
            Anf. 95 SIV HOLMA (V):
          </note>
          <u who="siv_holma_e183cc" xml:id="i-b479f376f16fcdf1-3" n="c6389c0d">
            <seg n="c26c5da9">
              Fru talman! Vi har just lyssnat på marknadsfundamentalismens
              talare. Han menar på fullaste allvar att ökad konkurrens, det
              vill säga fler operatörer på spåren, leder till förbättrad och
              utökad trafik. I dag är dock inte det stora problemet att vi har
              för få operatörer. Vi har i stället kapacitetsbrist, dels i form
              av för lite spår och dels i form av låga anslag till banunderhåll.
              Fler operatörer kommer alltså inte att ge fler tågavgångar, eftersom
              det inte får plats fler tåg.
            </seg>
            <seg n="636034ff">
              Fru talman! Om man vill sätta resenären i centrum behövs en sammanhållen
              järnväg. Resenären blir knappast lyckligare av att veta att det
              är ett annat företag som har hand om delar av en enhet när det
              inte fungerar. Individer vill kunna beställa en resa som en helhet,
              inte uppdelat på olika operatörer. Avreglering, bolagisering och
              konkurrensutsättning tvingar fram försämringar inom järnvägstrafiken,
              vilket inte gynnar vare sig miljön eller resenären.
            </seg>
            <seg n="e363d16d">
              Vi i Vänsterpartiet menar att avregleringar i grunden handlar
              om att minska demokratin.
            </seg>
            <seg n="81363472">
              Om infrastrukturen och annat samhällsviktigt i stället styrs
              av samhället sker det under demokratisk kontroll och är därmed
              påverkbart. Den privata infrastrukturen minskar demokratin. Avregleringar
              försvårar möjligheten att öka andelen kollektivresande, eftersom
              priser och utbud kan försämras. Detta är oroande. Vänsterpartiet
              anser att det är viktigt att fördubbla andelen resande med kollektivtrafik
              fram till 2020.
            </seg>
            <seg n="3dc080b8">
              Avregleringar leder till att företag plockar russinen ur kakan
              och överlämnar allt icke-kommersiellt till samhället. Då blir
              det svårare att bedriva kollektivtrafikresande. Med ett sammanhållet
              system kan de lönsamma sträckorna i stället bidra till att finansiera
              de olönsamma. Kollektivtrafiken är oftast inte företagsekonomisk
              lönsam när den är isolerad, även om den kan vara samhällsekonomiskt
              lönsam.
            </seg>
            <seg n="1a84e2cf">
              Det finns också en mytbildning om att konkurrens leder till lägre
              priser. I SOU 2005:4 visas exempel på det motsatta, det vill säga
              där det har blivit dyrare efter att man liberaliserat och ökat
              konkurrensen på en marknad. Det här gäller för post, el, flyg
              och taxi. Varför är det så? Jo, privata företag har inget intresse
              av att i allmänhet vara snälla, utan de är vinstdrivande företag
              som har till uppgift att skaffa vinst till ägaren. För dem är
              det inte konstigare att tjäna pengar på kollektivtrafik än att
              sälja korv eller blommor. Ett privat företag kommer att sätta
              priset så att intäkterna blir så optimalt höga som möjligt.
            </seg>
            <seg n="4de4a881">
              Det har visat sig att en avreglering blir väldigt dyr för staten.
              Rikstrafiken har kommit fram till att regeringens avreglering
              ökar Rikstrafikens framtida åtaganden. Kostnaderna kommer att
              öka med ca 100 miljoner kronor. Det var väl inte tanken?
            </seg>
          </u>
          <note type="speaker" n="f8dc9956">
            Anf. 96 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-7423a1c6a9ad0ab8-20" n="568e65d4">
            <seg n="9c010583">
              Fru talman! I en monopolsituation finns det egentligen inte mycket
              att välja mellan. Det är dessutom ganska svårt för kunden eller
              den som är i behov av någonting att påverka. Om vi har en monopolsituation,
              säger Siv Holma jag tolkar det så, fru talman, om man inte har
              en avreglerad och konkurrensprövad situation finns det i stället
              möjlighet för samhället att påverka. Det är en fantastisk möjlighet.
              Det blir lika för alla, oavsett vilket behov man har. Men det
              finns åtminstone något.
            </seg>
            <seg n="bcd404c9">
              Jag tror snarare på det omvända, att konkurrensen i sig är ett
              incitament för att trimma och hela tiden söka det bästa, i det
              här fallet för den som är resenär. Det kan handla om tider, olika
              typer av komfort eller möjligheter eller vad som helst.
            </seg>
            <seg n="864e3c19">
              Jag tror inte att det som Stina Bergström var inne på, det här
              med att drömma sig tillbaka till tiden med en enda utförare, är
              ett sätt att vara framåtsyftande. Det kan låta som lite nostalgi
              att gå tillbaka till det som var förut. Men fram till 1990 var
              det enbart det statliga SJ som man hade möjlighet att boka resor
              hos och åka med. Sedan blev det möjligt för trafikhuvudmän att
              upphandla av andra. Uppenbarligen fanns det då ett behov som man
              kanske inte tyckte tillgodosågs. Under tiden har också antalet
              resenärer ökat rätt kraftigt. Det var, som jag sade tidigare,
              väldigt länge sedan man kunde använda ett enda kort och betala
              överallt när man bokade.
            </seg>
            <seg n="aaf5f771">
              Det finns några utmaningar. Jag ska ge Siv Holma ett rätt: Kapacitetsbristen
              är ett bekymmer. Det är alldeles riktigt. Det är en annan fråga,
              som vi har resonerat om tidigare. Men här handlar det också om
              konsekvenserna när en stor aktör i en monopolistisk ställning,
              som i dag SJ, drar in olika tågsträckningar. Då blir det dyrt,
              eftersom andra måste kliva in och ta täckning, oftast länstrafiken.
              Det som öppnar upp möjligheterna är den nya kollektivtrafiklagen
              i kombination med att vi marknadsöppnar för konkurrens inom persontrafik
              på järnväg även för den kommersiella sidan, något som ännu inte
              har skett, men som är på väg att ske. Då kan vi se det som vi
              hörde Jan-Evert Rådhström tala om, med tågoperatörer som Veolia
              som på en sträcka kan konkurrera genom pris och avgångar med till
              exempel SJ.
            </seg>
            <seg n="0411d1f9">
              Vi kan jämföra med samordningen av bankomater som ett exempel.
              Det finns många olika bankföretag. Där har man lyckats hitta en
              gemensam lösning, där man använder samma bankomat och har kort
              utan att vi har reglerat det. Det finns också ett driv från de
              olika operatörerna att bli så resenärsfokuserade som möjligt.
              Men här har även SJ en nyckelroll i det system som de har för
              bokning och avräkning med de centrala tekniska delar som förutsätter
              samverkan. Jag tycker att det är oerhört viktigt att vi får ett
              operatörsneutralt system för till exempel bokning och information.
            </seg>
            <seg n="f8ecd0ee">
              Jag tycker i alla fall att det finns många saker som är på väg
              att bli bättre, men vi ska också vara observanta på att detta
              kommer att ta tid. De som verkligen vill konkurrera om de tåglägen
              som finns har en tuff utmaning, och det är att få fordon. Det
              är nog den svåraste utmaningen. Den måste vi också ta med oss.
            </seg>
          </u>
          <note type="speaker" n="c10bcb21">
            Anf. 97 STINA BERGSTRÖM (MP):
          </note>
          <u who="stina_bergstrom_82e851" xml:id="i-7aae657ca0326f1f-1" n="43d1c11b">
            <seg n="a7f681e0">
              Fru talman! Catharina Elmsäter-Svärd tar upp det här med ett
              kort som ska gälla för resor med alla tåg i Sverige och säger
              att det inte har funnits något sådant på väldigt länge. Det är
              en sanning med modifikation. SJ:s guldkort gällde i alla fall
              fram till den 1 januari i år på så gott som alla tåg i Sverige.
              Visserligen är det kortet mycket dyrt, 80 000 kronor per år. Jag
              undrar om det är några andra än riksdagsledamöter som har det.
              Men tidigare har det funnits olika billigare varianter av sådana
              här kort. De finns också i andra länder, till exempel i Schweiz,
              där de är så billiga att de köps av många, och även i England,
              som har återreglerat en del av sin tågtrafik och också infört
              regler för privata aktörer om samordning. Där finns det också
              olika kort med olika giltighetstid som gäller för alla bolag.
            </seg>
            <seg n="247e0f37">
              Att tågresandet har ökat de senaste åren är både sant och glädjande.
              Men jag är rätt säker på att det inte gäller den grupp resenärer
              som vi diskuterar nu, det vill säga de som reser med flera bolag
              och som har drabbats av krångel och förseningar. Jag är övertygad
              om att resandet skulle öka ännu mer om det fanns olika kort som
              gällde på alla tåg i Sverige, kort som gällde en vecka, tre veckor
              eller ett år, kort för turister, för dem som åker mycket i jobbet
              och för dem som vill resa på fritiden. Men då måste någon få ansvar
              för dessa resenärer. Då måste det finnas någon som tar huvudansvaret
              för nationell tågtrafik och får i uppdrag att se till att man
              samverkar och att det fungerar med gemensamma biljetter och rabattkort.
              Jag tycker att det vore en bra uppgift för SJ. Det vore väl bättre
              om SJ ägnar sig åt det i stället för att som i dag ägna sig åt
              att säga upp sina samverkansavtal med andra tågoperatörer, som
              i fallet med Motala och Tågkompaniet.
            </seg>
            <seg n="2f6389b7">
              Jag vet inte vilka erfarenheter ministern har av tågpendlande.
              Men jag vet hur det känns att från en dag till en annan få reda
              på att årskortet som jag har köpt för dyra pengar inte gäller
              på den avgång som jag måste ta för att kunna hämta mina barn på
              fritids i tid. Sorry! Det här året kom inte SJ och länstrafikbolaget
              överens. Bättre lycka nästa år! Det har varit lite som ett lotteri.
              När du köper ett årskort vet du inte om du kommer att kunna åka
              på det under året, eller som det står på SJ:s hemsida: Årskortets
              förutsättningar kan ändras under giltighetstiden. Sträckor som
              SJ trafikerar kan förändras som en följd av olika upphandlingar.
            </seg>
            <seg n="1bfd2345">
              Lotteri börjar det också handla om när det gäller samordning
              mellan länstrafikbolagen och SJ:s tidtabeller, och snart också
              de privata operatörernas. Kommer mitt länståg eller mitt privata
              tåg in innan eller efter att tåget till Helsingfors har gått?
              Det är en fråga många resenärer har anledning att ställa sig vid
              varje tidtabellsskifte. I dag är det ingen som har ansvar för
              att försöka samordna detta. Trafikverket, som delar ut tåglägena,
              har det inte, även om jag tycker att det vore naturligt att de
              fick det.
            </seg>
            <seg n="99ba4331">
              Därför skulle jag vilja fråga Catharina Elmsäter-Svärd om hon
              skulle kunna tänka sig att ge detta uppdrag till Trafikverket.
            </seg>
          </u>
          <note type="speaker" n="3b96ada6">
            Anf. 98 JAN-EVERT RÅDHSTRÖM (M):
          </note>
          <u who="jan-evert_radhstrom_5e7cf4" xml:id="i-96ee66daa70a6375-3" n="d8c8b7f3">
            <seg n="1d83cdb5">
              Fru talman! Siv Holma kallar mig för marknadsfundamentalist.
              Det var nog att ta i, men det är ju inte var dag som Siv Holma
              över huvud taget tar ordet marknad i sin mun, och det är väl i
              det sammanhanget som hon kan säga det.
            </seg>
            <seg n="addb1985">
              Nu finns Veolia på marknaden. Stina Bergström vill inte ge någon
              kommentar till varför hon vill få bort dem från marknaden. Jag
              rekommenderar ändå Stina att gå in och se på Veolias hemsida på
              resealternativ. Det är märkligt att ett sådant företag, som nu
              är en sådan nagel i ögat på Siv Holma och Stina Bergström, visar
              olika resealternativ. De visar vilka tåg som går mellan Malmö
              och Helsingfors, alltså även SJ:s tåg. De erbjuder alla som går
              in på hemsidan att välja om de vill åka med SJ eller Veolia.
            </seg>
            <seg n="b0ad91d3">
              Jag behöver knappast kommentera om den möjligheten finns hos
              monopolbolaget SJ. Där får man nog leta med ljus och lykta om
              man vill finna information om ett konkurrerande företag. Det finns
              naturligtvis inte. Men ett marknadsföretag ser fördelen med att
              erbjuda många alternativ, och då erbjuder man även tjänster som
              konkurrenter har.
            </seg>
            <seg n="162f450f">
              Stina Bergström nämnde England. Vi träffade Brian Simpson, som
              är ordförande i transportutskottet, när vi var i Bryssel nyligen.
              Han lovordade den svenska avregleringen av järnvägsmarknaden.
              Han är labourpolitiker och såg Sverige som ett föredöme. Det är
              glädjande att se.
            </seg>
            <seg n="7ff42426">
              Jag frågar mig: Vill ni också återreglera flygmarknaden? Vill
              ni återreglera telekommarknaden och få tillbaka gamla Televerket?
            </seg>
          </u>
          <note type="speaker" n="be97546c">
            Anf. 99 SIV HOLMA (V):
          </note>
          <u who="siv_holma_e183cc" xml:id="i-b479f376f16fcdf1-4" n="c6389c0d">
            <seg n="364d0375">
              Fru talman! Jag läste nyligen en artikel om just avregleringarna
              i Storbritannien. Jag noterade att Margaret Thatcher inte var
              pigg på att avreglera järnvägen, för det var viktigt att den var
              sammanhållen och robust. Nu var det hennes efterträdare som genomförde
              avregleringen. Jag kan anta att den labourman som Jan-Evert Rådhström
              talade om jämför avregleringen i Sverige med det som förstördes
              i Storbritannien. Allting är ju relativt.
            </seg>
            <seg n="575fa007">
              Marknadsfundamentalism är tragiskt. Det är när en fri marknad
              och konkurrensutsättning blir ett överordnat mål och man glömmer
              bort resenärens behov. Tyvärr verkar regeringen vara helt ideologiskt
              förblindad av företags rätt att etablera sig på marknaden.
            </seg>
            <seg n="7560f04b">
              Vänsterpartiet talar hellre om individens frihet att få ett sammanhållet
              system med god överblickbarhet. Det kallar Catharina Elmsäter-Svärd
              för monopolism. Här är skillnaden. Sätter man företagen i centrum,
              eller sätter man resenären i centrum?
            </seg>
            <seg n="ac8d85e4">
              Det ska vara lätt och smidigt att byta mellan linjer och få information
              från en och samma källa. Järnväg är en klimatsmart samhällelig
              nyttighet som kräver stabilitet och pålitlighet. Detta har regeringen
              glömt bort.
            </seg>
          </u>
          <note type="speaker" n="4be40988">
            Anf. 100 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-7423a1c6a9ad0ab8-21" n="568e65d4">
            <seg n="73df7a91">
              Fru talman! Siv Holma bör nog i sammanhanget nämna att man i
              Storbritannien avreglerade även infrastrukturen som sådan. Det
              är inget vi har gjort här i Sverige. Man såg heller inte att det
              blev särskilt bra när det gällde rådigheten.
            </seg>
            <seg n="d3bcc26e">
              Stina Bergström ställde frågan om jag inte kunde ge Trafikverket
              ett uppdrag när det gällde ansvaret att fördela tåglägen. Det
              är ett ansvar som Trafikverket redan har. Jag hoppas att jag inte
              missuppfattade frågan. I uppdraget ingår också prioritering. Man
              ser på hur godståg ska prioriteras det finns olika typer av gods
              och också persontrafiken.
            </seg>
            <seg n="9b7d6620">
              I det uppdrag vi gav till Trafikanalys för snart en månad sedan
              att titta på arbetspendling är detta också en viktig förutsättning.
              Allt fler behöver ha de här styva tidtabellerna, både de som arbetspendlar
              och de som planerar länstrafik. Vid ett tidigare tillfälle har
              Stina Bergström och jag diskuterat hur man värderar arbetspendling
              kontra fjärrtåg. Detta finns med i det uppdrag som Trafikverket
              har.
            </seg>
            <seg n="2c628394">
              Att villkoren för SJ:s årskort, som Stina Bergström refererade
              till, kan komma att ändras är ett av de problem som finns när
              det är en stor aktör som ganska självsvåldigt kan styra över sin
              och andras situation.
            </seg>
            <seg n="09463e7e">
              Ibland känns debatten ganska sammanblandad. Det verkar som om
              man menar att det är avregleringens fel att saker och ting är
              som de är, och då har den inte ens kommit fram dit den ska vara.
            </seg>
            <seg n="b3a700f0">
              Just nu söker olika tågoperatörer olika tåglägen, alltså vissa
              sträckor och tider, och man har fram till april på sig. Det är
              först därefter vi ser hur många nya aktörer som kommer att vilja
              komma in. Effekten börjar vi kunna se först efter nästa år.
            </seg>
            <seg n="15ad2fcb">
              Inte minst just därför beslutade vi i regeringen för lite drygt
              två veckor sedan att ge Trafikanalys ett uppdrag att särskilt
              följa och utvärdera effekterna av marknadsöppningen för kommersiell
              persontrafik på järnväg. Dessutom ska man i utvärderingen följa
              hur det blir med den nya kollektivtrafiklagen. Den kommer i sig
              nog också att vara bra för människor. Då har man möjlighet att
              med både tåg och buss köra över länsgränser utan att regeringen
              först måste fatta beslut om att det är tillåtet. Då måste man
              fundera över var människorna finns och behoven av att resa finns.
            </seg>
            <seg n="924fb17b">
              Jag tror att när flera aktörer är inne och söker bästa möjliga
              nytta för enskilda kommer också fler att få sina behov bättre
              tillgodosedda.
            </seg>
            <seg n="cd6845cd">
              När det gäller den svenska kollektivtrafikbranschen gjorde jag
              tidigare en jämförelse med bankkort och bankomater. Det finns
              ganska långt gångna tankar på ett system med betalkort som kan
              användas oavsett vem som är aktör eller operatör. Systemet registrerar
              sedan vem som ska ha betalningen oavsett om man reser inom ett
              län eller mellan olika län. Här är man inte riktigt framme, men
              jag är fullt övertygad om att detta är något som vi kommer att
              få se på järnvägssidan också.
            </seg>
          </u>
          <note type="speaker" n="f41f28d9">
            Anf. 101 STINA BERGSTRÖM (MP):
          </note>
          <u who="stina_bergstrom_82e851" xml:id="i-7aae657ca0326f1f-2" n="43d1c11b">
            <seg n="81449a7d">
              Fru talman! Jag tycker att det är väldigt bra att regeringen
              har gett Trafikanalys i uppdrag att utvärdera effekterna av öppnandet
              av marknaden för kommersiell persontrafik på järnväg. Det är väldigt
              bra att ministern säger sig vilja följa utvecklingen och vidta
              nödvändiga åtgärder. Men varför inte också mota Pelle i grind?
              Varför inte börja med att göra något åt dagens problem för de
              tågresenärer som redan har drabbats?
            </seg>
            <seg n="1fde91a1">
              Varför ska man utsätta kollektivresenärerna för ett storskaligt
              försök som kan äventyra det ambitiösa mål som kollektivtrafikbranschen
              ställt sig bakom, en fördubbling av kollektivtrafiken? Jag är
              övertygad om att även branschen skulle välkomna en bättre styrning
              av detta ostrukturerade försöksprojekt.
            </seg>
            <seg n="aa6ab1d7">
              Det handlar om någon som tar ansvar, ställer krav och delar ut
              ansvar till SJ och Trafikverket och också de privata aktörerna
              som Tågkompaniet och Veolia. Jag skulle vara väldigt glad om Catharina
              Elmsäter-Svärd skulle ta det ansvaret.
            </seg>
          </u>
          <note type="speaker" n="4ed48b25">
            Anf. 102 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-7423a1c6a9ad0ab8-22" n="568e65d4">
            <seg n="54e232ff">
              Fru talman! När jag hör aktörer som jobbar med till exempel godstrafik
              är det en trafikering som för rätt många år sedan öppnades för
              fler aktörer att kunna vara med. Det har varit en ovan tid under
              lång tid, men det har börjat sätta sig. Det är inte många som
              säger att de skulle vilja gå tillbaka till det som rådde tidigare.
              Det driver en förändring och en vilja att hela tiden söka nya
              möjligheter. Stina Bergström kallar detta för ett försöksprojekt.
              Det handlar mer om att våga, vilja och kunna. Vi är inte nöjda
              med hur det ser ut i dag.
            </seg>
            <seg n="805f8172">
              Det finns en del spännande idéer som dyker upp som jag hör när
              jag är ute och träffar många aktörer. Vi har till exempel flygplatser
              som nu tas över av andra. Därför försöker man att hitta lösningar
              framför allt vid långa avstånd till Helsingfors. Tänk om vi kunde
              få jobba med flygresenärer på sträckan och kombinera det med att
              erbjuda tågresor på sträckan och se det som en helhet för att
              få bästa möjliga lösning för dem som måste åka denna långa sträcka.
              Det kommer upp olika tankar och idéer som jag tror är värdefulla
              för resenärerna.
            </seg>
            <seg n="40875ba1">
              Det är viktigt att vi följer utvecklingen. Trafikanalys har just
              fått det uppdraget. Det är bra att Stina Bergström också delar
              den uppfattningen. Kan vi utveckla detta med att boka på ett ställe,
              som faktiskt går i dag med Resplus, med mer av samordning? Det
              drivet kommer att finnas efter årsskiftet när fler aktörer kommer
              in. Alla kommer att vilja måna om sina resenärer. Det är bra att
              det även på EU-nivå finns rättigheter och garantier som ska gälla
              för alla.
            </seg>
          </u>
          <note n="999e5b5a">
            Överläggningen var härmed avslutad.
          </note>
          <note n="0d76e6aa">
            18 § Svar på interpellation 2010/11:252 om Öresundstågens framtid
          </note>
          <note type="speaker" n="e4c04dda">
            Anf. 103 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-7423a1c6a9ad0ab8-23" n="568e65d4">
            <seg n="5d4342a6">
              Fru talman! Leif Jakobsson har frågat mig vad jag avser att göra
              för att inte danskarna ska avbryta samarbetet om Öresundstågen.
              Bakgrunden är ett brev som Danmarks transportminister Hans Christian
              Schmidt ställt till de svenska parterna i samarbetet om Öresundstågen.
              I brevet säger han att det kan bli en beklaglig men nödvändig
              konsekvens att skilja den danska delen från den integrerade trafiken
              om punktligheten på den svenska sidan inte förbättras.
            </seg>
            <seg n="a0522a72">
              Jag har förståelse för min kollegas frustration över tåg som
              inte kommer i tid. Det är lätt att också känna frustration för
              tågtrafiken i stora delar av Sverige denna vinter, men jag tror
              inte på att resenärerna tjänar på en delning av integrerade trafiksystem.
              Alla parter bör i stället, i hela resans anda, göra mer för att
              integrera trafiksystemen. Det gäller även över landgränser om
              EU ska kunna ska kunna utveckla en väl fungerande inre marknad.
              Vi bör inte glömma att en viktig tanke bakom skapandet av Öresundstågen
              var en förbättrad integration mellan våra två länder. Jag tror
              att min danske kollega i grunden delar min uppfattning.
            </seg>
            <seg n="e5b52365">
              Att vi har haft en svår vinter är ingen nyhet, inte heller att
              Citytunneln invigdes nyligen och att det tar tid innan ny infrastruktur
              fungerar väl fullt ut. Jag utgår ifrån att parterna gör sitt bästa
              för att trimma in systemet så att det motsvarar de krav som resenärer
              på bägge sidor om sundet ställer. Trafikverket har ett ansvar
              att se till så att brister i infrastrukturen inte leder till problem
              i trafiken. Fordon är däremot ett gemensamt ansvar för de danska
              och de regionala svenska parterna.
            </seg>
            <seg n="93a68cc7">
              Regeringen gav år 2007 fyra trafikhuvudmän ett gemensamt ansvar
              för Öresundstågstrafiken. Det är därför olämpligt att regeringen
              ingriper i verksamheten. Däremot beslöt regeringen den 3 mars
              att låta utvärdera bland annat. Öresundstågstrafiken, som formellt
              är ett tidsbegränsat försök med trafikhuvudmannaansvar för trafiken.
            </seg>
          </u>
          <note type="speaker" n="3531f823">
            Anf. 104 LEIF JAKOBSSON (S):
          </note>
          <u who="leif_jakobsson_c7aa69" xml:id="i-fc97b9f0d07b5c86-0" n="3883033a">
            <seg n="33c4acf0">
              Fru talman! Tack för svaret, även om frågan var vad ministern
              avsåg att göra. Den fick jag inget som helst svar på.
            </seg>
            <seg n="0e37bed6">
              Det är bra att vi är oroade över signalerna från den danska regeringen.
              Innan jag går vidare får jag ändå ta lite tid i anspråk för en
              dansk-svensk hembygdskunskapslektion. Det känns som att det behövs.
              Den uppfattningen är väldigt spridd i Öresundsregionen numera
              efter den debatt vi hade innan jul om Öresundstågen, synen på
              skatteavtalen och annat.
            </seg>
            <seg n="8c9c6391">
              När vi talar om Öresundstågen talar vi om ett tågsystem som förbinder
              Göteborg med Öresundsregionen, Karlskrona med Öresundsregionen
              och Växjö med Öresundsregionen. Det är ett avancerat trafiksystem.
            </seg>
            <seg n="0621509a">
              Det är framför allt huvudpulsådern i Öresundsregionen med över
              tre miljoner människor. Det är den kollektivtrafikpulsåder som
              ser till att arbetsresor och andra resor fungerar i en region
              som är större än Helsingforssregionen. Det är av absolut största
              intresse för Sverige som helhet att det fungerar.
            </seg>
            <seg n="2d81933e">
              Det som nu har hänt är att eftersom systemen är integrerade går
              även trafiken på den danska sidan mellan Helsingborg och Köpenhamn
              som en del av resten av Öresundstrafiken som går på svenska sidan.
            </seg>
            <seg n="131db7db">
              De förseningar som har kommit på den svenska sidan har varit
              så frekventa att det inneburit att det interna danska pendlingssystemet
              har påverkats så kraftigt att den danska trafikministern har fått
              gå ut med detta väldigt dramatiska utspel.
            </seg>
            <seg n="cff5725a">
              Vi är överens om att detta inte får ske. Vi får inte avbryta
              samarbetet. Tvärtom måste det bli bättre. Det betyder att Sverige
              snabbt måste visa att man kan skärpa sin järnvägstrafik så att
              vi inte förstör för de danska pendlarna och ska behöva höra dessa
              resonemang.
            </seg>
            <seg n="a613bebc">
              Nu kommer frågan: Vad gör man då? Den första frågan är: Har ministern
              haft kontakt med sin danska kollega? Vad har ni i så fall kommit
              fram till i den frågan? Det är så pass alarmerande att det är
              rätt naturligt att ta en direktkontakt för att snabbt lösa det.
            </seg>
            <seg n="f46aaff6">
              Det andra är att ministern svarar att Trafikverket har ett ansvar.
              Det är självklart. Men är det så att ministern uppfattar att Trafikverket
              borde göra mer? I så fall borde ministern se till att Trafikverket
              gjorde mer så att vi blev av med förseningarna.
            </seg>
            <seg n="8ab2d262">
              Det finns en hänvisning till de regionala huvudmännen när det
              gäller fordonen. Men ingenstans framgår det av svaret: Är det
              den ena eller den andra som är att lasta?
            </seg>
            <seg n="2638ff97">
              Oavsett om det är regionala huvudmän som driver det på statens
              uppdrag eller Trafikverket som orsakar det hela har vi bara en
              infrastrukturminister i Sverige och en regering som företräder
              Sverige gentemot andra länder. Det är Catharina Elmsäter-Svärd
              som ansvarar för det. Därför menar jag att ansvaret ligger där
              oavsett hur man har fördelat de olika delarna.
            </seg>
          </u>
          <note type="speaker" n="deceeb1e">
            Anf. 105 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-7423a1c6a9ad0ab8-24" n="568e65d4">
            <seg n="e8be443e">
              Fru talman! Den beskrivning som Leif Jakobsson gör av hur tågen
              utgör huvudpulsådern i Öresundsregionen är alldeles riktig. Det
              var också ett av skälen till att samarbetet kom i gång.
            </seg>
            <seg n="3a16b05d">
              Jag tror att det är viktigt att ha med sig i diskussionen att
              förseningar på den svenska sidan är en ganska ny företeelse. Snarare
              fanns det betydligt mer av brister på den danska sidan ganska
              lång tid under inledningsskedet utan att det för den sakens skull
              föranledde Sverige att vilja gå in och avbryta samarbetet.
            </seg>
            <seg n="1aef1c10">
              Jag var i Malmö för ungefär en vecka sedan och hade då möjligheten
              att på nära håll få en uppdaterad information om läget av bland
              andra Mats Persson som är ordförande i kollektivtrafiknämnden
              i Region Skåne. Man har bland annat tittat på tåg som kommer från
              den svenska sidan. Detta känner säkert också Leif Jakobsson till.
              När man har förseningar och ser att de börjar närma sig ungefär
              sex minuter har man nu ett tåg som står inne på Malmö station
              för att direkt kunna sätta in det och därmed minska eller till
              och med eliminera förseningarna.
            </seg>
            <seg n="c7ecd061">
              Det ska sägas att punktligheten från båda håll är betydligt bättre
              nu. Man har dessutom dagliga avstämningar. Sedan den 21 februari
              i år har man också en särskild åtgärdslista för att verkligen
              följa upp detta. Nu är vi tillbaka på sådana nivåer som vi hade
              redan när vi hade gamla Malmö station. Det är klart att det fanns
              förhoppningar som grusades i samband med att Citytunneln invigdes
              och allting inte fungerade fullt ut.
            </seg>
            <seg n="2509ddba">
              Det är förvisso rätt att jag har ett ansvar. Men i första hand
              har brevet från min kollega ställts till dem på den svenska sidan
              som är trafikhuvudmän. Jag vet också att man därifrån har inbjudit
              min kollega till en träff. Jag tycker att det är viktigt att det
              fungerar som det ska, men med de åtgärder som har vidtagits har
              det visat sig att det fungerar bättre. Detta har skett under en
              begränsad tid; det är också viktigt att ha med sig i samarbetsdiskussionerna.
            </seg>
          </u>
          <note type="speaker" n="d6624887">
            Anf. 106 LEIF JAKOBSSON (S):
          </note>
          <u who="leif_jakobsson_c7aa69" xml:id="i-fc97b9f0d07b5c86-1" n="3883033a">
            <seg n="138774d2">
              Fru talman! Begränsad tid det är nog så att de som pendlar inte
              riktigt har den uppfattningen. Det här har varit ett samtalsämne
              under i alla fall tre fyra år.
            </seg>
            <seg n="bec786b0">
              Man kan ställa sig en fråga efter alla de inlägg vi har hört
              under denna kväll när det här har diskuterats. Det har talats
              om de enorma satsningar som har gjorts på underhåll, utbyggnad
              och allt annat. Hur kan det då komma sig att det är under de senare
              åren som förseningarna har uppträtt? Det är underligt, måste jag
              säga.
            </seg>
            <seg n="70c5da76">
              Jag bryr mig som riksdagspolitiker inte så mycket om vilken huvudman
              som kör. Jag är ingen huvudmanskramare på det sättet. Men jag
              hävdar med bestämdhet att när det handlar om vår relation till
              ett annat land är det regeringen som företräder Sverige och som
              måste agera. Den kan inte bara svara att det vore olämpligt att
              regeringen blandade sig i. Det är snarare tvärtom.
            </seg>
            <seg n="1a09c58b">
              Vi har hört i debatten här tidigare om hur Sveriges rykte som
              järnvägsnation svärtas ned på kontinenten därför att våra exportföretag
              har sådana problem med att leverera sina varor. Vi har precis
              samma situation här. De svenska järnvägarna är ett allmänt skämt
              i Danmark numera. Och det är inte bara i Danmark. Den 10 mars
              kunde man läsa i Sydsvenska Dagbladet om en tysk operatör som
              har sålt framför allt skidresor till Sverige och som nu slutar
              med det. Detour heter företaget. Man vågar inte längre sälja resor
              till Sverige eftersom det är så många kunder i Tyskland och Österrike
              som reklamerar och som inte kommer till sina resmål därför att
              tågen ställs in. Företaget fortsätter med resor till Finland,
              för där kör man trafiken när den tydligen är omöjlig att köra
              i Sverige.
            </seg>
            <seg n="2af2a35b">
              På område efter område får vi se hur den svenska järnvägstrafiken
              får ett allt sämre rykte. Det är mycket allvarligt, och det borde
              göra att regeringen tog detta på riktigt ordentligt allvar.
            </seg>
            <seg n="24613738">
              Jag tycker alltså inte att huvudmannafrågan är den viktiga. Men
              det enda svar man ger när jag frågar vad ministern tänker göra
              är att man ska utvärdera om de nuvarande huvudmännen sköter sig.
              När man svarar så i detta sammanhang får jag lite grann känslan
              av något slags hot. Diskussionen pågår rätt rejält. Det är mycket
              mummel nere i Skåne, inte minst bland borgerliga politiker, om
              att det på något vis kommer surt tillbaka av nederlaget att chockhöja
              priserna på Öresundsbron.
            </seg>
            <seg n="1a309995">
              Jag har lite svårt att förstå formuleringen som den är gjord
              här. Jag tycker att regeringen mycket väl kan utvärdera. Men varför
              inte i stället ta tag i själva problemet, det vill säga förseningarna?
              Gör det i stället för att säga att ni ska utreda om de regionala
              huvudmännen ska få lov att fortsätta!
            </seg>
            <seg n="74cdc04e">
              Om vi nu ska fortsätta med hembygdskunskapen menar jag att om
              vi ska kunna klara sysselsättningen och arbetslösheten nere i
              södra Sverige är Öresundsregionens sammankoppling och integrering
              oerhört viktig. Det är genom regionförstoring som vi klarar framtiden.
              Då måste vi få en kollektivtrafik som fungerar hundraprocentigt
              och som folk vågar lita på så att de vågar säga upp sitt jobb
              och söka sig någon annanstans. Då måste man satsa på trafiken,
              och då måste regeringen förstå att kollektivtrafik inte är ett
              utgiftsområde utan ett tillväxtområde.
            </seg>
          </u>
          <note type="speaker" n="5aaded53">
            Anf. 107 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-7423a1c6a9ad0ab8-25" n="568e65d4">
            <seg n="26abd329">
              Fru talman! Om Leif Jakobsson känner att han inte bryr sig om
              vem som har ett ansvar får det stå för honom, i synnerhet i en
              region som verkligen kämpar för att om möjligt få ta över ännu
              mer av det ansvar som staten annars har.
            </seg>
            <seg n="7a00fb34">
              När det gäller själva frågeställningen kanske det inte handlar
              så mycket om vem som ska ta kontakten med Danmark. Den underliggande
              oron, om jag ska tolka Leif Jakobsson rätt, gäller väl snarare
              de förseningar som har varit och som kan leda till att Danmark
              möjligtvis skulle vilja avbryta samarbetet.
            </seg>
            <seg n="8aba7112">
              Fru talman! Då blir frågan snarare: Vad gör man åt det som är
              det egentliga problemet? Vi har trafikhuvudmännen som 2007 fick
              ansvaret, som vill ha ansvaret och som tar ansvaret. Det är ingen
              nyhet att vi ska utvärdera. Det har inte regeringen kommit på
              nu, utan det gjordes egentligen i samma stund som man 2007 överlät
              ansvaret för att se om det var gångbart. Det tycker jag alltid
              att man ska göra.
            </seg>
            <seg n="8d576da9">
              Det är viktigare att titta på hur det har sett ut. Under en ganska
              lång tid är det på den danska sidan som vi har haft mycket av
              förseningarna. Det ser man när man tittar på statistiken, åtminstone
              i den jag fick se när jag var i Malmö. Under en period, inledningsvis
              under 2010 och fram till nu, har vi sedan haft problem på den
              svenska sidan.
            </seg>
            <seg n="3817c36d">
              Jag förstår att man är upprörd över att det påverkar hela systemet.
              Men det man har gjort och som börjar få effekter är att man på
              Malmö station en station som har varit under ombyggnad ganska
              länge men där man ändå har klarat av att hantera mycket trafik
              ser till att stoppa in ett tåg som står på plats. När man sedan
              noterar att det börjar bli en försening skickar man i väg detta
              tåg direkt för att hålla igen förseningarna och ta bort dem. Numera
              har man dagliga avstämningar för att se över det hela, och man
              har tagit fram en särskild åtgärdslista som gäller sedan den 21
              februari.
            </seg>
            <seg n="ab8c7b89">
              Enligt de uppgifter som jag har fått av trafikhuvudmännen, som
              vill ta och som tar ett ansvar, räknar man med att man under året
              har trimmat in det nya systemet med både den nya stationen och
              den nya tunneln. Det ska fungera. Jag tycker egentligen att det
              är viktigare.
            </seg>
            <seg n="19d248cf">
              Eftersom brevet dessutom inte är ställt till mig utan till parterna
              har svar i första hand kommit från dem, och de inbjuder också
              till en träff. Jag tycker att det är helt rätt ordning. Det är
              självklart att om detta inte skulle räcka till har jag tillfällen
              när jag träffar min kollega Hans Christian Schmidt. Han är den
              minister som jag träffar mest av mina kolleger i EU. Om detta
              inte skulle räcka är det klart att även jag kan se om det finns
              mer man kan göra.
            </seg>
            <seg n="a3f8d4ae">
              Men jag tycker inte, fru talman, att man ska negligera någon
              som har fått ett förtroende att ta ett ansvar och vill ta det
              ansvaret. Då ska man inte rycka ifrån dem ansvaret. Huvudsaken
              är att vi eliminerar förseningarna och det som upprör på bägge
              sidor. Jag tycker att det ser ut som att man är en god bit på
              väg.
            </seg>
          </u>
          <note type="speaker" n="2a525812">
            Anf. 108 LEIF JAKOBSSON (S):
          </note>
          <u who="leif_jakobsson_c7aa69" xml:id="i-fc97b9f0d07b5c86-2" n="3883033a">
            <seg n="9bd1d3dd">
              Fru talman! Nu frångår ministern den del som handlar om Trafikverket,
              själva banorna och tillförlitligheten där. Det ligger ju inte
              på de regionala huvudmännen, utan de ska köra själva trafiken.
            </seg>
            <seg n="bec7f031">
              Man kan konstatera följande. Jag ställer en fråga: Vad avser
              ministern att göra för att det här inte ska eskalera och vi i
              allra värsta fall skulle få ett avbrytande av Öresundstågstrafiken?
              Då får jag svaret att ministern tycker att det är olämpligt att
              agera. Däremot, säger hon, beslöt regeringen den 3 mars att låta
              utvärdera bland annat Öresundstågstrafiken, som formellt är ett
              tidsbegränsat försök med trafikhuvudmannaansvar för trafiken.
            </seg>
            <seg n="995a52d5">
              Då får man intrycket att det ministern tänker göra konkret är
              att utreda huruvida de här huvudmännen ska få lov att fortsätta
              med det i stället för att ta tag i själva sakfrågorna.
            </seg>
            <seg n="b395745e">
              Ja, det görs många insatser för att försöka lösa de här problemen,
              men i grunden handlar förseningsproblemen om kapacitetsproblem
              över huvud taget i järnvägssystemet i södra Sverige och inte minst
              i passagen i Lund. Det är ingenting som de regionala trafikhuvudmännen
              kan lösa, utan det kräver faktiskt rejäla investeringar och underhållsåtgärder
              från statens sida. Det är sådant som vi har pratat om här hela
              kvällen i interpellationsdebatterna.
            </seg>
          </u>
          <note type="speaker" n="797b1736">
            Anf. 109 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-7423a1c6a9ad0ab8-26" n="568e65d4">
            <seg n="b6dc125a">
              Fru talman! Det är möjligt att Leif Jakobsson inte fick exakt
              det svar som han hade hoppats på, men å andra sidan borde det
              viktiga vara att problemet finner en lösning. Det är det jag har
              redovisat för.
            </seg>
            <seg n="f197a2ec">
              Leif Jakobsson avslutar med att dra hela tankebanan vidare till
              att det i grunden handlar om kapacitetsproblemen. Det har vi ägnat
              en ganska lång debatt åt tidigare under kvällen. Där har jag ett
              stort ansvar, och jag har för avsikt att jobba vidare för att
              öka kapaciteten på järnvägsnätet i hela systemet för hela Sverige.
            </seg>
            <seg n="3e2ca830">
              Jag tycker att de avstämningar som vi har fått när det gäller
              problematiken med Öresundstågens framtid har gåtts igenom väl
              här under kvällen.
            </seg>
          </u>
          <note n="999e5b5a">
            Överläggningen var härmed avslutad.
          </note>
          <note n="5517116a">
            19 § Svar på interpellation 2010/11:264 om fast förbindelse mellan
            Helsingborg och Helsingör
          </note>
          <note type="speaker" n="2cda9ad2">
            Anf. 110 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-7423a1c6a9ad0ab8-27" n="568e65d4">
            <seg n="9843b6f9">
              Fru talman! Kerstin Engle har frågat mig om jag anser att en
              väl utbyggd infrastruktur med två fasta förbindelser över Öresund
              är av ett sådant nationellt intresse att jag avser att prioritera
              planerna på att bygga en fast förbindelse mellan Helsingborg och
              Helsingör.
            </seg>
            <seg n="1b7b8e52">
              Vid Öresundsmötet på ministernivå mellan Sverige och Danmark
              den 15 juni förra sommaren tillkännagavs i en särskild deklaration
              att man har enats om att inrätta en svensk-dansk tjänstemannagrupp
              för kunskapsutbyte om, och för att följa, de svenska undersökningarna
              av behovet av och möjligheterna för en ny fast Öresundsförbindelse
              mellan Helsingborg och Helsingör för väg och järnväg. Undersökningen
              leds av Näringsdepartementet. Nyligen träffade jag transportminister
              Hans Christian Schmidt, och vi diskuterade bland annat HelsingborgHelsingör.
              Under det nu pågående arbetet träffar tjänstemän från Näringsdepartementet
              regelbundet sina danska motsvarigheter för att diskutera undersökningen.
            </seg>
            <seg n="b68d2a37">
              Den 28 mars kommer jag att hålla en hearing i frågan i Helsingborg,
              och jag hälsar även Kerstin Engle välkommen vid det tillfället.
            </seg>
          </u>
          <note type="speaker" n="adec1f29">
            Anf. 111 KERSTIN ENGLE (S):
          </note>
          <u who="kerstin_engle_9a0c5f" xml:id="i-88643c4d4fc66956-0" n="aecfc905">
            <seg n="c753f70c">
              Fru talman! Jag vill börja med att tacka för svaret och för inbjudan.
              Jag kommer naturligtvis att vara där.
            </seg>
            <seg n="d4281d93">
              Jag känner mig inte särskilt lugn och bekväm med svaret. Bakgrunden
              till interpellationen är den debattartikel som infrastrukturministern
              skrev för en månad sedan om planerna på att bygga en fast förbindelse
              mellan Helsingborg och Helsingör. I artikeln tycks ministern vilja
              dämpa förväntningen på en sådan förbindelse i närtid. Som skäl
              för att lägga det här projektet i malpåse anförs bland annat att
              i första hand ska Öresundsbrons kapacitet utnyttjas effektivt.
            </seg>
            <seg n="8eca6e08">
              Men i dagens globaliserade värld krävs mycket samarbete över
              gränser. Inte minst har vi sett regioners betydelse under flera
              år. Ingen klarar sig själv oavsett om det gäller miljö, handel
              eller forskning. En väl utbyggd infrastruktur driver tillväxt,
              sysselsättning och utveckling. Öresundsbron är ett tydligt och
              framgångsrikt exempel på det. Sedan bron byggdes har integrationen
              ökat markant. Öresundsregionen är i dag en stark och konkurrenskraftig
              tillväxtregion som inte bara Skåne, södra Sverige och Själland
              har glädje av. Öresundsregionens fortsatta tillväxt är av nationellt
              intresse för såväl Sverige som Danmark.
            </seg>
            <seg n="0ffb4b8f">
              I detta perspektiv är en fast förbindelse mellan Helsingborg
              och Helsingör mycket mer än en stor infrastruktursatsning. Fasta
              förbindelser till Danmark i söder genom bron och i norr genom
              den så kallade HH-leden förstärker regionen, inte minst som integrerad
              arbets- och utbildningsmarknad, och därmed Öresundsregionens tillväxt
              och utveckling. Brons kapacitet får inte vara ett argument för
              att lägga en fast HH-förbindelse i malpåse. En fast förbindelse
              mellan Helsingborg och Helsingör är en nationell angelägenhet.
            </seg>
            <seg n="fa2ba666">
              Öresundsregionen är ett exempel på vilken fantastisk utveckling
              man kan få i en region. Det finns många förutsättningar som måste
              till för att det ska fungera. En fungerande infrastruktur är en
              viktig faktor för arbetspendling men också för näringslivets behov
              av arbetskraft. Godset ska ut i Europa och världen, och råmaterial
              och komponenter ska in i Sverige. Vikten av en fungerande järnväg
              har många tagit upp tidigare i debatter här i dag.
            </seg>
            <seg n="a272fc89">
              Jag känner mig som sagt var inte nöjd med svaret. Med respekt
              för att statsrådet inte vill föregripa utredningar måste vi väl
              ändå kunna få något slags ambitionsyttring från ministern om infrastrukturens
              betydelse för Öresundsregionen och för övriga Sverige. Regeringen
              vill väl att hela landet ska hålla ihop?
            </seg>
          </u>
          <note type="speaker" n="4344844c">
            Anf. 112 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-7423a1c6a9ad0ab8-28" n="568e65d4">
            <seg n="d24ffdbb">
              Fru talman! Jag hoppas att Kerstin Engle också har med sig insikten
              att om inte regeringen tyckte att det som händer i Öresundsregionen
              är viktigt såväl för regionen som för landet i dess helhet skulle
              inte regeringen ha gjort den här överenskommelsen på ministernivå
              sommaren 2010. Om det inte vore så att regeringen tyckte att det
              här var viktigt skulle vi inte heller ha tillsatt den här tjänstemannagruppen
              som särskilt har fått i uppdrag att titta på behovet av och förutsättningarna
              för en fast förbindelse för både väg och järnväg.
            </seg>
            <seg n="bd973e01">
              Det är väl inte obekant att just den här HH-förbindelsen inte
              finns med i den nuvarande fastställda planen för de kommande tolv
              åren. Och, fru talman, den finns inte heller i Socialdemokraternas
              budget under samma period.
            </seg>
            <seg n="cf13b11d">
              Kerstin Engle frågar om jag har för avsikt att prioritera detta
              i närtid. Vad är närtid? Vi vet att såväl den ekonomiska som den
              fysiska planeringen tar tid. Jag tycker att man ska följa gången
              även om det kan kännas tråkigt och frustrerande ibland. Den här
              utredningen ska vara färdig i juni. Den här hearingen är en del
              av underlaget för den.
            </seg>
            <seg n="3c023346">
              Jag skulle vilja nämna någonting som jag tycker att man ska ha
              med sig. Finansieringsmodeller ingår inte i uppdraget, utan vi
              börjar med att se på behovet och förutsättningarna. Det är inte
              alls omöjligt att det kommer att finnas ett behov av och förutsättningar
              för detta. Då blir nästa steg att titta på vad det kommer att
              kosta och hur det ska finansieras.
            </seg>
            <seg n="6affc09f">
              Vi måste också följa den utveckling som sker inte minst i förbindelsen
              mellan Tyskland och Danmark, Fehmarn Bält-förbindelsen. Den har
              troligtvis redan skjutits fram i planeringen. Det är inte längre
              2018 som gäller, utan nu är vi snarare framme vid 20202025. Det
              är viktigt att det hänger ihop.
            </seg>
            <seg n="0628b1a5">
              I den kapacitetsutredning som vi i förra veckan gav Trafikverket
              i uppdrag att titta på ingår att på lång sikt även se på detta,
              alltså det som gäller efter 2021 och bör vara på plats för att
              kunna utöka kapaciteten. Då är det inte omöjligt att en utredning
              som är nästan färdig kan finnas med i underlaget för den fortsatta
              planeringen. Jag har ingen möjlighet att i dag tala om, eller
              ens spekulera i, att det, när regeringen i höst presenterar sin
              budget, finns med en finansiering av HH-förbindelsen. Det är inte
              riktigt så det går till.
            </seg>
            <seg n="00af05ec">
              Jag tycker att vi ska börja med ansatsen, arbetet finns. Det
              är viktigt för landet som helhet att vi fortsätter att ta pulsen,
              som finns och har utvecklats under senare år inte minst tack vare
              den Öresundsförbindelse som i dag finns, för att se vad man kan
              gå vidare med och vad som behövs.
            </seg>
            <seg n="cf3f29c4">
              Hur tråkigt det än låter måste vi ha en struktur även för formen
              beträffande hur vi går vidare.
            </seg>
          </u>
          <note type="speaker" n="93f1a973">
            Anf. 113 KERSTIN ENGLE (S):
          </note>
          <u who="kerstin_engle_9a0c5f" xml:id="i-88643c4d4fc66956-1" n="aecfc905">
            <seg n="0a432897">
              Fru talman! Visst är det viktigt att den analysgrupp som ministern
              hänvisar till nu får arbeta enligt planerna och analysera behoven
              utifrån ett samhällsekonomiskt perspektiv. Därför är det bra om
              ministern inte sprider oro i regionen och skriver tidningsartiklar
              som får oss att tro att detta nog inte är så allvarligt menat.
            </seg>
            <seg n="00495b4b">
              För mig är det inte bara en regionalt viktig fråga. En väl fungerande
              och växande Öresundsregion genererar fler jobb, vilket gynnar
              hela Sverige. Minskad arbetslöshet i södra Sverige är gynnsamt
              för hela landet med ökade skatteintäkter och bättre välfärd. Öresundsregionen
              klarar sig inte själv. Det krävs 1015 miljoner människor för att
              ha en slagkraftig region. Därför är Fehmarn Bält-förbindelsen
              viktig även för Sverige. Dessutom kommer en fast HH-förbindelse
              att bidra till en positiv utveckling för hela landet.
            </seg>
            <seg n="d7ec5bcc">
              Vi vill fortsätta att utveckla Nordeuropas mest dynamiska region.
              Det finns nog ingen annan region i Sverige som har en sådan utvecklingspotential.
              I en ny bok om Fehmarn Bält-tunneln kan vi läsa att när den dansk-tyska
              förbindelsen är klar, ungefär 2020, kommer det att markant förbättra
              förutsättningarna för Öresundsregionen. Fehmarn Bält-tunneln kan
              lyfta Öresundsregionen till världselitnivå vad gäller stora regioner.
            </seg>
            <seg n="fe6ebd6d">
              Öresundsbron är en fast förbindelse som ytterligare bidrar till
              effektiva transporter. I det sammanhanget kan det vara intressant
              att påpeka att Helsingborg har en stor hamn som hanterar mycket
              frukt och grönt, och det finns en marknad på Själland för dessa.
              HH-leden kommer att avlasta de mest tätbefolkade områdena i regionen
              genom att godset kan ta en annan väg.
            </seg>
            <seg n="281e655f">
              Min och många andras fråga blir naturligtvis om ministern menar
              allvar och tänker fullfölja de utredningar som aviserats. Jag
              kan bli lite orolig. Vi har i debatterna i dag hört mycket om
              utredningar, och ministern har också tillsatt en utredning om
              hur man ska finansiera infrastruktur. Den vill vi givetvis inte
              vänta på.
            </seg>
            <seg n="01e7c59d">
              Enligt de prognoser som finns kommer Fehmarnförbindelsen att
              efter fem år, från 2020, öka trafiken på Öresundsbron med uppemot
              tusen bilar per dygn. Den nedskrivna prognos för Öresundsbron
              som nämnts, där kapacitetstaket flyttas framåt i tiden, bygger
              på 2007 års siffror då högkonjunkturen nådde sin höjdpunkt. Trafiken
              på Öresundsbron har ökat konstant så länge bron funnits. Vi har
              bara kunnat se en mindre nedgång på grund av finanskrisen.
            </seg>
          </u>
          <note type="speaker" n="6627a2ca">
            Anf. 114 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-7423a1c6a9ad0ab8-29" n="568e65d4">
            <seg n="7e69def4">
              Fru talman! Ett av de verktyg man som statsråd har är att kunna
              tillsätta utredningar. Syftet med dem är inte att fördriva tiden,
              utan att få fram ett bra underlag för att kunna gå vidare och
              fatta så bra beslut som möjligt. Varken livet eller tiden är statisk,
              och vi har de långa ledtiderna både när det gäller fysisk och
              ekonomisk planering. Vi kan ha ledtider på 2040 år från det att
              en tanke föds till dess att någonting ska invigas. Under tiden
              ändras verkligheten.
            </seg>
            <seg n="1e4cb504">
              När det gäller Kapacitetsutredningen, som ska avlämnas relativt
              snart, görs den utifrån behovet att se hur vi så snart som möjligt
              kan öka kapaciteten och effektivisera det järnvägssystem som vi
              har över landet. Där är uppfattningen att det finns stora behov.
            </seg>
            <seg n="721d1479">
              Vad gäller utredningen om hur vi ska finansiera infrastruktur
              är den föranledd av att vi har ett drygt femtiotal olika medfinansieringsavtal,
              och allt fler kommuner och regioner vill vara med och finansiera.
              Där finns också ett önskemål om att fördela roller, makt och befogenheter.
            </seg>
            <seg n="f5751b39">
              Framför allt när det gäller broar och tunnlar, vilket diskussionen
              skulle handla om, är det numera ingenting ovanligt att kunna finansiera
              det hela med hjälp av avgifter. Snarare är det en möjlighet. Så
              sker till exempel med den nya Sundsvallsbron och Motalabron. Det
              är dessutom ett sätt att få veta vad man får in. Trängselskatter
              är numera också något som används dels i Helsingforssområdet,
              dels i Göteborgsområdet för att kunna finansiera mer infrastruktur.
            </seg>
            <seg n="2188330a">
              Jag tror inte att det är dåligt att reda ut vad som kan göras
              och vilka rollfördelningar som gäller därefter.
            </seg>
            <seg n="de6bf7b8">
              När det gäller förbindelsen mellan Helsingborg och Helsingör
              kan jag i mångt och mycket dela Kerstin Engles syn på vad som
              är viktigt för en region. Där spelar infrastrukturen stor roll.
              Det är just det som den utredning som ska vara färdig före sommaren
              ska ta fram underlag till så att vi ska kunna gå vidare. Det finns
              dessutom möjlighet att plocka in Kapacitetsutredningen så att
              vi får den gedigna genomgång som faktiskt behövs.
            </seg>
            <seg n="421cc31e">
              Är man från området har man säkert, som Kerstin Engle och många
              andra där nere, noggrant satt sig in i vilka behoven är. Det är
              det vi behöver få ett samlat grepp om. Jag hoppas att det ska
              komma till uttryck inte minst vid den kommande hearingen. Även
              det kommer att vara med som en del av underlaget.
            </seg>
            <seg n="7e61c258">
              Jag tycker att det är viktigt att följa kopplingen Sverige, Danmark,
              Tyskland, för det måste naturligtvis hänga ihop. Nu har åtminstone
              Danmark kommit så långt att de talar om en tunnel. Sedan blir
              kopplingen till oss. Hur ska vi göra? När kan det göras? Vad kommer
              det att kosta? Hur ska det finansieras? Vi har åtminstone kommit
              en god bit på väg. Inte minst gäller det diskussionen på hearingen
              och när vi får utredningen presenterad för oss; den görs av våra
              tjänstemän i samarbete med Danmark.
            </seg>
          </u>
          <note type="speaker" n="81900622">
            Anf. 115 KERSTIN ENGLE (S):
          </note>
          <u who="kerstin_engle_9a0c5f" xml:id="i-88643c4d4fc66956-2" n="aecfc905">
            <seg n="9dd7c0cd">
              Fru talman! Det var roligt att läsa i tidningen att ministern
              nu har besökt Skåne och justerat lite av de tankar som fanns i
              den tidigare nämnda artikeln. Nu finns det lite mer positiva uttalanden
              om förbindelsen. Det har vi också hört här i dag.
            </seg>
            <seg n="9e66e193">
              Jag är rädd för att det ändå ska bli alltför defensivt. Vi måste
              ju ha en ny förbindelse klar innan bron slår i kapacitetstaket.
              Jag kan försäkra ministern att vi i Skåne kommer att göra allt
              för att driva på frågan om en fast förbindelse, inte minst i kontakterna
              med våra politiska vänner på andra sidan Sundet. Det gör vi inte
              för att vi har hembygdsglasögonen på oss utan för att vi menar
              att det som är bra för Öresundsregionen är bra för hela Sverige.
              Därför vore det bra om Skåne framöver kunde få en större del av
              statens infrastrukturpengar eftersom det gynnar hela landet.
            </seg>
            <seg n="82eeb279">
              Den befintliga Öresundsbron finansieras av resenärerna. Jag är
              inte så säker på att det står investerare i kö för att få investera
              i HH-tunneln. Jag för min del tycker att pengarna från de ideologiska
              utförsäljningarna, som den nuvarande regeringen sysslar med, skulle
              kunna användas till framtidssatsningar som skapar jobb och tillväxt.
            </seg>
            <seg n="369e35ae">
              Vi vet att planeringstiderna för stora projekt är mycket långa,
              liksom upphandling och byggnation. Därför är det rätt tid att
              nu intensifiera arbetet och göra satsningarna. Att investera för
              jobb och samhällsnytta är mycket sundare än skattesänkningar.
            </seg>
          </u>
          <note type="speaker" n="0633a51d">
            Anf. 116 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-76970c48133fe1b0-1" n="568e65d4">
            <seg n="a8265740">
              Fru talman! Ibland hoppar jag till lite grann och tänker: Förstod
              jag rätt, eller hörde jag fel? Det kan ibland vara en kombination.
            </seg>
            <seg n="33f3a157">
              När Kerstin Engle avslutar med att säga att pengarna från de
              ideologiska utförsäljningarna borde gå till infrastruktur, som
              är viktig för samhället, blir det märkligt, eftersom samma parti
              som Kerstin Engle representerar kommer att vara emot de försäljningarna.
              Det skulle man kunna få till att det inte fanns några pengar till
              infrastruktur.
            </seg>
            <seg n="2b6c4dad">
              Men det är inte riktigt så vi jobbar i regeringen, utan vi kan
              prioritera historiskt sett mycket pengar även till infrastruktursatsningar.
            </seg>
            <seg n="7bcb5d2b">
              Den artikel som skrevs går alltid att tolka på olika sätt. Företrädesrätten
              för att tolka ligger alltid hos den som läser.
            </seg>
            <seg n="a7dd09de">
              Jag tycker inte att det är en felaktig princip att vid varje
              tillfälle se över hur befintlig infrastruktur står sig både nu
              och i framtiden, även när man ska göra överväganden av vad som
              behöver kompletteras eller göras därutöver. Det ska inte alls
              tolkas som att jag är negativ. Men det är också farligt om man
              har förhoppningar och tror att detta kommer att vara klart i närtid.
              Det finns inte någon som i budget har avsatt pengar eller sett
              till att det finns färdiga planer för att kunna få en HH-förbindelse
              i närtid.
            </seg>
            <seg n="7cfac572">
              Det som har gjorts är däremot att den här regeringen på ministernivå
              har tagit i hand med Danmark om att man ska fortsätta arbetet.
              Det har uttryckts en vilja om att detta är viktigt. Det är därför
              den undersökning som ska redovisas i juni görs, och det är också
              därför som jag åker ned till Helsingborg. Det var inte första
              gången som jag var i Skåne när jag var där i förra veckan. Jag
              har varit där ett antal gånger.
            </seg>
            <seg n="69409d76">
              Jag kan säga det igen: Det som händer i Öresundsregionen är fantastiskt.
              Det är en otrolig utveckling, och den är bra för hela Sverige.
            </seg>
          </u>
          <note n="999e5b5a">
            Överläggningen var härmed avslutad.
          </note>
          <note n="2d7ab0b2">
            20 § Hänvisning av ärenden till utskott
          </note>
          <note n="6645315e">
            Föredrogs och hänvisades
          </note>
          <note n="2a101ec4">
            den 6 maj
          </note>
          <note n="f08f1538">
            21 § Förnyad bordläggning
          </note>
          <note n="b498b1f2">
            Föredrogs och bordlades åter
          </note>
          <note n="c8988471">
            22 § Bordläggning
          </note>
          <note n="9c29bb16">
            Anmäldes och bordlades
          </note>
          <note n="89743686">
            23 § Anmälan om interpellationer
          </note>
          <note n="c781bd8c">
            Anmäldes att följande interpellationer framställts
          </note>
          <note n="8f649daa">
            den 15 mars
          </note>
          <note n="ab249bcb">
            Mikael Damberg
          </note>
          <note n="766cbb25">
            Hans Linde
          </note>
          <note n="077412f5">
            Interpellationerna redovisas i bilaga som fogats till riksdagens
            snabbprotokoll tisdagen den 29 mars.
          </note>
          <note n="42960e77">
            24 § Anmälan om frågor för skriftliga svar
          </note>
          <note n="e1de0a54">
            Anmäldes att följande frågor för skriftliga svar framställts
          </note>
          <note n="d0180567">
            den 14 mars
          </note>
          <note n="1e1b362d">
            Marianne Berg
          </note>
          <note n="e74e849e">
            Krister Örnfjäder
          </note>
          <note n="e74e849e">
            Krister Örnfjäder
          </note>
          <note n="e74e849e">
            Krister Örnfjäder
          </note>
          <note n="a355e607">
            Christer Nylander
          </note>
          <note n="8f649daa">
            den 15 mars
          </note>
          <note n="7215c1e6">
            Per-Ingvar Johnsson
          </note>
          <note n="1e1b362d">
            Marianne Berg
          </note>
          <note n="91334884">
            Gustav
          </note>
          <note n="8fc48108">
            Fridolin
          </note>
          <note n="c06191dc">
            Eva Olofsson
          </note>
          <note n="e74e849e">
            Krister Örnfjäder
          </note>
          <note n="fd2ecafa">
            Ann-Kristine Johansson
          </note>
          <note n="a96b3511">
            Roger Haddad
          </note>
          <note n="a96b3511">
            Roger Haddad
          </note>
          <note n="127190f8">
            Gustav Fridolin
          </note>
          <note n="1d979bcc">
            Amineh Kakabaveh
          </note>
          <note n="4b3c49f9">
            Frågorna redovisas i bilaga som fogats till riksdagens snabbprotokoll
            tisdagen den 29 mars.
          </note>
          <note n="f2c84842">
            25 § Anmälan om skriftliga svar på frågor
          </note>
          <note n="22874bd6">
            Anmäldes att skriftliga svar på följande frågor inkommit
          </note>
          <note n="be3cd261">
            den 11 mars
          </note>
          <note n="1d979bcc">
            Amineh Kakabaveh
          </note>
          <note n="d0180567">
            den 14 mars
          </note>
          <u who="unknown" xml:id="i-713604f527bd70b1-1" n="568e65d4">
            <seg n="6d270d74">
              Barbro Westerholm
            </seg>
          </u>
          <note n="8f649daa">
            den 15 mars
          </note>
          <note n="7ddfffac">
            Désirée Liljevall
          </note>
          <note n="0f755c1e">
            Svaren redovisas i bilaga som fogats till riksdagens snabbprotokoll
            tisdagen den 29 mars.
          </note>
          <note n="ff4c0301">
            26 § Kammaren åtskildes kl. 21.12.
          </note>
          <note n="b3fd1db6">
            Förhandlingarna leddes
          </note>
          <note n="26dd9b0b">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
