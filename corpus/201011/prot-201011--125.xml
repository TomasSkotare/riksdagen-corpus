<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2010</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2010</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--125</head>
          <docDate when="2010-07-01">2010-07-01</docDate>
        </div>
      </front>
      <body>
        <div>
          <note n="14e1946e">
            ﻿
          </note>
          <note n="e87743ee">
            Riksdagens protokoll
          </note>
          <note n="75b5a31a">
            2010/11:125
          </note>
          <note type="date" n="cba8d4d7">
            Fredagen den 1 juli
          </note>
          <note n="d53886c8">
            Kl. 10:00 - 12:01
          </note>
          <note n="a35338af">
            1 § Anmälan om inkommen granskningsrapport från Riksrevisionen
          </note>
          <note n="41c09779">
            Talmannen anmälde att följande granskningsrapport inkommit från
            Riksrevisionen:
          </note>
          <note n="fdbcf738">
            2 § Hänvisning av ärenden till utskott
          </note>
          <note n="16197285">
            Föredrogs och hänvisades
          </note>
          <note n="07b9f7e5">
            den 24 september
          </note>
          <note n="0ee0421e">
            3 § Vissa ändringar i sjukförsäkringen
          </note>
          <note n="f79d4f4d">
            Föredrogs
          </note>
          <note n="a2fa079e">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note n="aaa23d2a">
            Anf. 1 GUNNAR AXÉN (M):
          </note>
          <note n="2851e0f6">
            Herr talman! Sverigedemokraterna, Socialdemokraterna, Vänsterpartiet
            och Miljöpartiet har valt att återkomma med samma, lika dåligt
            utredda och beredda förslag som de lade fram i kammaren förra
            veckan, trots att kammaren beslutade om att skicka tillbaka det
            till socialförsäkringsutskottet för att få ett bättre beslutsunderlag.
            Jag beklagar detta, och jag beklagar att Socialdemokraterna, som
            i förra debatten 15 gånger efterlyste en bred politisk uppgörelse,
            inte har tagit vara på den möjlighet som gavs till konstruktiva
            samtal i frågan. I stället valde man att skicka tillbaka samma
            förslag.
          </note>
          <note n="b6ceecac">
            Som jag sade i den förra debatten är detta ärende ett hån både
            mot medborgarna, som bör kunna förvänta sig att riksdagen fattar
            välgrundade beslut som vi känner till konsekvenserna av, och mot
            tidigare generationer riksdagsledamöter som instiftat och vårdat
            riksdagsordningen.
          </note>
          <note n="d574bcac">
            Sverigedemokraterna, Socialdemokraterna, Vänsterpartiet och Miljöpartiet
            har valt att stressa fram detta utskottsinitiativ. En organisation
            och två myndigheter fick en möjlighet att på två dagar analysera
            och utreda konsekvenserna av förslaget. Det kan jämföras med det
            mer omfattande förslag till förbättringar av sjukförsäkringen
            som regeringen har haft ute på remiss till ett femtiotal remissinstanser
            under ett par månaders tid.
          </note>
          <note n="635d03ef">
            Försäkringskassan och Inspektionen för socialförsäkringen, vilka
            är de två myndigheter som fick två dagar på sig att analysera
            förslaget till utskottsinitiativ, har i sina remissvar reserverat
            sig för att man på så kort tid inte kunnat analysera förslagen
            ordentligt. Inspektionen för socialförsäkringen skriver i sitt
            svar att yttrandet är kortfattat på grund av den korta svarstiden,
            och man reserverar sig för att man kunnat missuppfatta förslaget
            som man yttrar sig över eftersom det är så knapphändigt beskrivet.
          </note>
          <note n="91cd3bc6">
            Försäkringskassan framhåller att de inte haft möjlighet att analysera
            och överblicka alla konsekvenser av förslaget och vad det skulle
            innebära eftersom tiden har varit alltför kort för att kunna göra
            det. Man framhåller vidare att detta är olyckligt eftersom förslagen
            berör stora grupper försäkrade, och man understryker att förslagen
            kan komma att få oönskade konsekvenser. Detta skriver Försäkringskassan.
          </note>
          <note n="ff63ce08">
            Handikappförbunden, som var den organisation som fick en möjlighet
            att på två dagar yttra sig, framhåller att de av tidsskäl inte
            har haft möjlighet att bereda frågorna djupare och inte heller
            haft möjlighet att hämta in synpunkter från sina olika medlemsförbund.
          </note>
          <note n="1ef4390f">
            I sakfrågan är det två delar i förslaget. Den ena är att införa
            en ersättning till dem som saknar sjukpenninggrundande inkomst.
            Den andra är att ändra bedömningsgrund när det gäller arbetsförmågan
            efter sex månaders sjukskrivning.
          </note>
          <note n="5cb35fa2">
            Vad gäller den första delen efterlyser Försäkringskassan i sitt
            remissvar att den kompensation som ska ges till den enskilde ska
            det bli enkelt att förstå utfallet av för den försäkrade. Man
            klargör att man föredrar den form av dag- eller månadsersättning
            som föreslås i regeringens förslag och utredning som har varit
            ute på remiss. Det finns ett förslag som är ordentligt berett
            om hur man ska införa en särskild ersättning och ett bostadsstöd
            till dem som saknar sjukpenninggrundande inkomst.
          </note>
          <note n="01458cd5">
            Inspektionen för socialförsäkringen skriver i sitt yttrande att
            man vill emellertid anföra att det på den korta tid som stått
            till myndighetens förfogande inte gått att undersöka i vilken
            utsträckning utskottsinitiativets förslag faktiskt leder till
            en sammanlagt högre ekonomisk ersättning till den berörda gruppen,
            jämfört med regeringens förslag om att också införa ett boendetillägg
            till personer vars tidsbegränsade sjukersättning upphört. Därtill
            kan läggas att det kan innebära stora svårigheter att konstruera
            ersättningsregler som innebär att ersättningen motsvarar den tidsbegränsade
            sjukersättning som individen hade tidigare, i vart fall om hänsyn
            också ska tas till andra ersättningar som bostadstillägg och kollektivavtalade
            förmåner.
          </note>
          <note n="ec325430">
            Inspektionen för socialförsäkringen fortsätter: Förslaget att
            ge en viss grupp en högre ersättning kommer därför bara i begränsad
            utsträckning att minska antalet personer med nedsatt arbetsförmåga
            som hänvisas till att ansöka om försörjningsstöd från kommunerna.
            Man framhåller slutligen från Inspektionen för socialförsäkringen:
            Tillämpningen av reglerna förefaller i sådana fall kunna bli komplicerad.
            Därtill är det oklart vad förslaget kommer att innebära för dessa
            personer.
          </note>
          <note n="e4268cae">
            Det är vad Inspektionen för socialförsäkringen anser om förslaget
            till utskottsinitiativ, ett förslag som vi inte vet konsekvenserna
            av för den enskilde medborgaren.
          </note>
          <note n="734fdb61">
            Den andra delen i utskottsinitiativet handlar om hur arbetsförmågan
            ska bedömas efter 180 dagars sjukskrivning. I dag bedöms arbetsförmågan
            mot, som det heter, den reguljära arbetsmarknaden. Av dessa 55
            000 som under ett år uppnår ett halvårs sjukskrivning bedöms i
            dag ungefär 83 procent sakna arbetsförmåga mot den reguljära arbetsmarknaden
            och bibehåller därmed rätten till sjukpenning. 14 procent omfattas
            av de undantag som finns i dag, till exempel om man väntar på
            att få en operation, är drabbad av en allvarlig sjukdom eller
            har en lång rehabilitering. I 3 procent av dessa 55 000 fall bedöms
            den sjukskrivne kunna ta ett arbete på den reguljära arbetsmarknaden,
            och därmed får man sitt stöd från arbetslöshetsförsäkring eller
            aktivitetsstöd i stället.
          </note>
          <note n="3e38713b">
            I betänkandet föreslås att arbetsförmågan, i stället för att
            bedömas mot den reguljära arbetsmarknaden, ska bedömas mot normalt
            förekommande arbete. För en betraktare kan detta verka vara en
            lek med ord, och så kan det faktiskt vara.
          </note>
          <note n="440e7f66">
            Låt oss åter se vad remissinstanserna säger. Inspektionen för
            socialförsäkringen uppfattar att förslaget att ändra prövningen
            av arbetsförmågan innebär att i sjukpenningärenden byta begrepp
            från prövning av arbetsförmågan mot den reguljära arbetsmarknaden
            till prövning mot normalt förekommande arbete, vilket innebär
            en återgång till det begrepp som användes före regeländringen
            2008. Inspektionen för socialförsäkringen har också uppfattat
            att förslaget inte enbart gäller vid 180-dagarsprövningen för
            anställda sjukskrivna utan även vid motsvarande prövning för till
            exempel arbetslösa.
          </note>
          <note n="dfd5ffb4">
            Det finns inget underlag som visar att bytet av det aktuella
            begreppet har inneburit någon förändring av den aktuella prövningen
            av arbetsförmågan. Det är osäkert om en återgång till det tidigare
            begreppet normalt förekommande arbete skulle leda till en mer
            restriktiv eller generös bedömning eller till en mer rättssäker
            tillämpning eller inte.
          </note>
          <note n="73c5b7aa">
            Fundera ett ögonblick till på det. Inspektionen för socialförsäkringen
            säger rent ut att de inte kan avgöra om det beslut som vi ska
            fatta i dag kommer att innebära en mer restriktiv tillämpning
            av regelverket eller en mer generös tillämpning.
          </note>
          <note n="6f558d7e">
            Är detta vad riksdagen är beredd att fatta beslut om? Ett beslut
            som man inte vet över huvud taget i vilken riktning det kommer
            att gå och vilka konsekvenser det kommer att få.
          </note>
          <note n="036071f8">
            Inspektionen för socialförsäkringen fortsätter i sitt remissvar:
            Osäkerheten kring vad förändringen inneburit beror på att eventuella
            effekter som kan ha inträffat i samband med bytet av begrepp till
            reguljära arbetsmarknaden inte går att särskilja från effekten
            av att det samtidigt genomfördes andra förändringar i sjukförsäkringen.
            I den utsträckning färre personer nu beviljas sjukpenning är det
            osäkert hur bytet av begreppet bidragit till utvecklingen.
          </note>
          <note n="89a4b60f">
            Huruvida en återgång till begreppet normalt förekommande arbete
            skulle leda till en mer restriktiv eller en mer generös tillämpning
            är därmed enligt Inspektionen för socialförsäkringen helt oklart.
          </note>
          <note n="cfe86369">
            Försäkringskassan hänvisar i sitt remissvar till en analys av
            rättsläget avseende sjukförsäkringsreformerna i en rapport från
            den 15 november 2010 där man konstaterat att frågan om införandet
            av begreppet reguljära arbetsmarknaden inte har aktualiserats
            i någon av de kammarrättsdomar som har granskats. Något stöd för
            att utgången skulle ha blivit en annan om arbetsförmågan skulle
            ha prövats mot det tidigare begreppet normalt förekommande arbete
            kan inte Försäkringskassan finna.
          </note>
          <note n="111c8b96">
            Inspektionen för socialförsäkringen säger alltså att det kan
            gå i mer restriktiv riktning ifall vi fattar det här beslutet
            eller i en mer generös riktning. Försäkringskassan har uppfattningen
            att det kanske inte blir någon förändring över huvud taget. Jag
            ställer mig frågan: Är detta det underlag som riksdagen vill fatta
            ett beslut utifrån?
          </note>
          <note n="9b426c38">
            Inspektionen för socialförsäkringen slår också fast att någon
            tydlig praxis inte hade utvecklats gällande begreppet normalt
            förekommande arbete, vilket är ganska intressant eftersom utskottsmajoriteten
            har framfört just existensen av en tidigare fungerande praxis
            som ett argument för att återgå till den gamla bedömningsgrunden.
            Någon sådan praxis finns alltså inte.
          </note>
          <note n="f06245f4">
            Försäkringskassan skriver i sitt remissvar: Försäkringskassan
            har svårt att se att en återgång till begreppet normalt förekommande
            arbete i praktiken skulle ha avgörande betydelse för bedömningarna
            av rätten till sjukpenning.
          </note>
          <note n="81b83bf2">
            I den ena delen av förslaget till utskottsinitiativ eller betänkande
            är det således oklart om ersättningen till dem som saknar sjukpenninggrundande
            inkomst kommer att bli bättre eller sämre jämfört med regeringens
            förslag. I den andra delen av förslaget är det oklart om det kommer
            att leda till en restriktivare tillämpning, en mer generös tillämpning
            eller ingen förändring alls vad gäller tillämpningen av regelverket.
          </note>
          <note n="19491151">
            Är det värdigt riksdagen att fatta ett beslut som kan komma att
            beröra så många människor på så lös grund? Är det som medborgarna
            kan förvänta sig av Sverigedemokraterna, Socialdemokraterna, Vänsterpartiet
            och Miljöpartiet ett framhastat beslut vars konsekvenser vi inte
            har en aning om?
          </note>
          <note n="b6e5e476">
            Lås oss också ställa det som föreslås i utskottsinitiativet mot
            vad som föreslås i departementspromemorian, och som jag tror att
            åtminstone de som är engagerade i socialförsäkringsfrågor känner
            till. Departementspromemorian innehåller en analys och en uppföljning
            av sjukförsäkringsreformen och innehåller förslag till förbättringar
            i de delar där vi har sett att reformen inte har fallit ut på
            det sätt som vi önskat oss. Det är en utredning som har arbetats
            fram under flera månader av flera kunniga experter och som har
            varit ute på remiss till ett femtiotal myndigheter och organisationer.
            En första genomgång av remissvaren remisstiden gick ut i går visar
            att en klar majoritet av remissinstanserna är mycket tydligt positiva
            till de förbättringar som regeringen föreslår. Bland annat föreslås
            att arbetslivsinriktad rehabilitering ska kunna ges tidigare än
            i dag och att ytterligare 3 000 platser för personer med nedsatt
            arbetsförmåga ska inrättas hos Arbetsförmedlingen, utöver ersättningen
            till dem som saknar sjukpenninggrundande inkomst, givetvis, och
            ytterligare ett antal förslag.
          </note>
          <note n="70df4f49">
            Den här utredningen, de förslag som återfinns i den och den seriösa
            beredning som har skett och sker av utredningen ska ställas mot
            två A4-sidor med skissartade förslag till utskottsinitiativ som
            har beretts i två dagar av tre remissinstanser. Ställ förslaget
            mot en ordentlig utredning och utvärdering och gediget beredda
            förslag som har varit ute på remiss i ett par månader till ett
            femtiotal remissinstanser! Väljer riksdagen de två A4-sidorna
            eller det ordentligt beredda förslaget? Det är en fråga som är
            värd att ställa sig.
          </note>
          <note n="01fcdbe1">
            Låt mig avslutningsvis beröra frågan om utskottsinitiativ i sig.
            När den nuvarande möjligheten till utskottsinitiativ infördes
            i riksdagsordningen i början av 70-talet uttalade konstitutionsutskottet
            att man förutsatte att de nya befogenheterna skulle begagnas med
            samma varsamhet som iakttagits av de utskott som tidigare hade
            haft den självständiga initiativrätten. Som dittills borde ärenden
            väckas normalt genom proposition eller motion, och politisk enighet
            borde eftersträvas i de fall utskottsinitiativ kom i fråga.
          </note>
          <note n="acd21997">
            Detta är det andra utskottsinitiativ som socialförsäkringsutskottet
            väcker detta riksmöte. Det förra rådde det enighet om efter det
            att alla partier hade visat en god vilja att uppnå enighet.
          </note>
          <note n="eaa34936">
            När detta betänkande har tagits fram har vi inte sett skymten
            av vilja till enighet från Sverigedemokraternas, Socialdemokraternas,
            Vänsterpartiets och Miljöpartiets sida. De har till och med förvägrat
            övriga partier den möjlighet som man har enligt ett minoritetsskydd
            i riksdagsordningen att begära in yttranden från myndigheter i
            ett ärende som är under beredning.
          </note>
          <note n="cc9b1ec1">
            Från Alliansens sida begärde vi just att yttranden och svar på
            specificerade och högst relevanta frågor i sammanhanget skulle
            inhämtas från sju myndigheter och att de skulle få en rimlig tid
            på sig, inte två dagar utan kanske två veckor, att svara på remissen
            så att vi kunde få ett underlag som var av bra kvalitet. Detta
            förvägrades vi. I stället skickade man som sagt ärendet på remiss
            i två dagar till två myndigheter och en organisation.
          </note>
          <note n="cd131047">
            Finansutskottet har också yttrat sig och varit mycket kritiska
            i ett enigt yttrande. Finansutskottet framhåller att utskottsinitiativet
            avser förändringar som kan få stor betydelse för såväl enskilda
            som samhället i stort. Därför betonar man mot bakgrund av det
            finanspolitiska ramverket vikten av att varje ny utgift för staten
            alltid föregås av en grundlig beredning. Man understryker att
            förslaget till tillkännagivande inte är av enkel beskaffenhet
            och framhåller att de underlag man tagit del av inte är tillräckliga
            för att någon bedömning ska kunna göras av ändringarnas statsfinansiella
            effekter. Då kan nämnas att de olika bedömningar av kostnadskonsekvenser
            som finansutskottet har tagit del av varierar mellan några hundra
            miljoner och drygt 3 miljarder kronor.
          </note>
          <note n="1b973f01">
            Finansutskottet betonar också att om riksdagen fattar ett beslut
            om tillkännagivande är det viktigt att regeringen låter göra ytterligare
            kostnadsberäkningar av ändringarna, inklusive de indirekta effekterna
            av dessa, samt att berörda myndigheter och organisationer ges
            tillfälle att lämna synpunkter i sedvanlig ordning. Det är en
            klar och tydlig kritik mot att socialförsäkringsutskottets majoritet
            har struntat i att göra detta.
          </note>
          <note n="7a2ca0e8">
            Låt mig också påminna om att Lagrådet i ett tidigare yttrande
            till socialförsäkringsutskottet i betänkande 2005/06:SfU5 har
            understrukit vikten av att ett remissförfarande motsvarande det
            som vanligen tillämpas i regeringsärenden används även vid initiativ
            från riksdagen. Det så kallade beredningskrav som återfinns i
            7 kap. 2 § regeringsformen är en av hörnstenarna i den svenska
            statsförvaltningens arbete. Det normala förfarandet inom Regeringskansliet
            är alltså att ärenden är ute på remiss under tre månader, även
            om tiden ibland kan behöva kortas av särskilda skäl.
          </note>
          <note n="6c278a69">
            KU har i återkommande granskningar av regeringen, ofta efter
            anmälningar gjorda av vissa av utskottsmajoritetens partiföreträdare,
            påtalat vikten av att beredningskravet i ord och mening respekteras.
            Samma sak ska alltså gälla när utskotten väljer att utnyttja sin
            initiativrätt. Samma beredningskrav som gäller för regeringen,
            tre månaders remisstid, inte två dagar, ska alltså gälla enligt
            Lagrådet något som Sverigedemokraterna, Socialdemokraterna, Vänsterpartiet
            och Miljöpartiet fullständigt har struntat i.
          </note>
          <note n="8235ab6e">
            Mot bakgrund av att utskotten ska vara varsamma med att väcka
            initiativ, att enighet ska eftersträvas, att minoriteten förvägrats
            rätten att begära in nödvändigt beslutsunderlag, att beredningen
            av ärendet är undermålig, för att inte säga obefintlig samt att
            man ska respektera det finanspolitiska ramverket borde ärendet
            inte ha väckts av utskottet, åtminstone inte utan att ha föregåtts
            av en ordentlig och seriös beredning.
          </note>
          <note n="50436030">
            Som jag inledde med att säga är betänkandet i sig ett hån mot
            medborgarna. De borde kunna förvänta sig att riksdagen tar sitt
            uppdrag på allvar och fattar väl grundade beslut. Det är ett hån
            mot tidigare generationers riksdagsledamöter som har slagit vakt
            om riksdagsordningen och en gedigen ärendeberedning.
          </note>
          <note n="08dde694">
            Mot bakgrund av att departementspromemorian, där sjukförsäkringsreformen
            seriöst utvärderats och förslag till förbättringar lagts fram,
            nu bereds av regeringen och mot bakgrund av att regeringen har
            aviserat i vårpropositionen att man avser att återkomma med förslagen
            i budgetpropositionen i höst anser vi inte att det är motiverat
            med det föreslagna tillkännagivandet. Ser man dessutom till det
            faktum att förslagen i betänkandet är skissartade och riskerar
            att medföra oförutsägbara konsekvenser för såväl enskilda medborgare
            som samhället i stort och för de offentliga finanserna samt att
            beredningen av ärendet varit i det närmaste obefintlig bör riksdagen
            avslå förslaget i betänkandet.
          </note>
          <note n="cb24259d">
            Jag yrkar därmed bifall till reservationen.
          </note>
          <note type="speaker" n="4b5fdcab">
            Anf. 2 ULF NILSSON (FP):
          </note>
          <u who="ulf_nilsson_9b642f" xml:id="i-de68c80dc23a13fa-0" n="a2dd8d1e">
            <seg n="b6718c74">
              Herr talman! När det blev regeringsskifte 2006 stod sjukförsäkringen
              högt på dagordningen. Då hade vi en situation där allt fler människor
              lämnade arbetslivet och blev kvar utanför. Ungefär 750 000 människor
              var långtidssjukskrivna eller förtidspensionerade. Det var människor
              med dålig rygg som valde att förtidspensioneras i stället för
              att riskera att bli helt utan ersättning om de försökte jobba.
              Det var unga arbetslösa och deprimerade människor som långtidssjukskrevs
              och gick över till förtidspension, och det var alla andra som
              gick och hopplöst väntade i månader eller år på att få rehabilitering.
            </seg>
            <seg n="f2f0052d">
              De rödgröna har nu gjort ett nummer av att kritisera den nya
              sjukförsäkringen. Jag är övertygad om att kritiken på sikt kommer
              att blekna. Jag tror att den här sjukförsäkringsreformen kommer
              att räknas som en av de viktigare och bästa sociala reformerna
              från 2000-talets början.
            </seg>
            <seg n="c7ce510c">
              År 2006 for många människor illa i ett hopplöst system. Det var
              därför viktigt att göra något radikalt för att stoppa utsorteringen
              av människor. Det hade inte, som en del hävdar, varit bättre att
              vänta. Det hade tvärtom varit riktigt dåligt och hänsynslöst att
              inte reformera sjukförsäkringen. Nu kan vi se att allt fler människor
              hittar vägar tillbaka och att sjukskrivningstiderna har minskat
              rejält. Vi vet att det i den nya sjukförsäkringen finns tidsgränser
              för när en individuell prövning av arbetsförmågan ska genomföras.
              Att det är bra att ha tydliga tidsgränser i sjukförsäkringen var
              många överens om 2006, bland andra Anna Hedborg, före detta socialdemokratisk
              socialförsäkringsminister som ledde en utredning om detta.
            </seg>
            <seg n="be973483">
              Sedan 2006 har antalet förtidspensionärer i Sverige minskat med
              100 000. Människor fastnar inte längre i långa passiva sjukskrivningar.
              Dessutom ger Alliansens miljardsatsningar på rehabilitering människor
              goda möjligheter att bli friska och komma tillbaka i arbetslivet.
              De omotiverade skillnaderna mellan olika landsdelar i Sverige
              är nästan helt borta, och sjukskrivning används inte längre som
              ett sätt att dölja arbetslöshet.
            </seg>
            <seg n="2a6c69f7">
              I alla reformer upptäcker man förr eller senare luckor eller
              brister som behöver rättas till. Det får aldrig vara en ursäkt
              att det bara är några få människor som drabbas. Även om bara några
              enstaka människor behandlas orättvist är det viktigt att försöka
              göra något för att rätta till det.
            </seg>
            <seg n="e61ba99d">
              Förra året började en diskussion om att eventuellt göra vissa
              justeringar i sjukförsäkringen. Från Folkpartiets sida drev vi
              att det borde finnas flera möjligheter att stanna kvar i sjukförsäkringen
              efter den bortre tidsgränsen, och vi uppmärksammade att enstaka
              människor verkade drabbas orättvist av låga ersättningsnivåer.
            </seg>
            <seg n="e1caeba5">
              Regeringens arbetsgrupp gjorde en översyn som resulterade i ett
              antal förslag från regeringen. De förslagen är nu ute på remiss.
              Regeringens omfattande förslag till justeringar är ett resultat
              av samarbete och diskussioner mellan Alliansens samtliga partier.
              Det har varit ett bra samarbete. Vi i Folkpartiet tycker att våra
              förslag har blivit väl tillgodosedda i detta arbete.
            </seg>
            <seg n="c2a95724">
              Regeringens förslag till kompletteringar i sjukförsäkringen har,
              som sagt, skickats ut till ett femtiotal remissinstanser; remisstiden
              går ut i dag den 1 juli. De allra flesta har redan skickat in
              sina svar, och en klar majoritet är övervägande positiva till
              regeringens förslag.
            </seg>
            <seg n="cb1d16cb">
              Jag ska helt kort räkna upp de punkter som ingår i regeringens
              förslag som nu är på väg att komma i höstpropositionen.
            </seg>
            <seg n="fc9cb9ce">
              Man föreslår en utökning av antalet undantag för den bortre tidsgränsen.
              Fler människor ska kunna fortsätta att ha sjukpeng i stället för
              att arbetspröva. Man föreslår en särskild sjukpeng och ett särskilt
              bostadsstöd för dem som saknar sjukpenninggrundande inkomst, så
              kallade nollklassade. Man föreslår förstärkta insatser för återgång
              till arbete och möjlighet till arbetsinriktad rehabilitering tidigare
              och med samma ersättning som när människor är sjukskrivna. Man
              föreslår förstärkt samarbete mellan myndigheterna Försäkringskassan
              och Arbetsförmedlingen och nya resurser till Arbetsförmedlingen
              med fler platser för personer med nedsatt arbetsförmåga.
            </seg>
            <seg n="a1fa8722">
              Departementspromemorian som föreslår ett antal förbättringar
              är ute på remiss. Redan i vårpropositionen meddelade regeringen
              riksdagen att man tänker komma tillbaka med förslag till förändringar.
            </seg>
            <seg n="0485c09c">
              Herr talman! I detta läge, när ett seriöst arbete är på gång,
              begär de rödgröna tillsammans med Sverigedemokraterna ett utskottsinitiativ
              om två av de frågor som redan finns i regeringens förslag. Det
              är inte seriöst och trovärdigt, och det är inte till glädje för
              de människor som berörs av sjukförsäkringen.
            </seg>
            <seg n="f93029e2">
              Det utskottsinitiativ som vi ska ta ställning till i dag handlar
              alltså om två saker. Den första är att det ska vara en annan ersättningsmodell
              för dem som är nollklassade. Den andra är att den nuvarande formuleringen
              att arbetsförmågan ska prövas mot den reguljära arbetsmarknaden
              ska bytas ut och att man i stället ska prövas mot den normala
              arbetsmarknaden.
            </seg>
            <seg n="92d55172">
              De två myndigheter Inspektionen för socialförsäkringen och Försäkringskassan
              som har fått två dygn på sig att yttra sig om förslaget vågar
              inte säga hur förslagen skulle påverka människor eller vad de
              skulle kosta staten. Finansdepartementet har räknat på det och
              säger att det skulle kunna kosta några miljarder i extra statsutgifter
              beroende på hur man tolkar förslaget.
            </seg>
            <seg n="9b4b9fa4">
              Oppositionens enda konkreta förslag är den nya sjukpenningen
              för nollklassade. Regeringen föreslår en klar förbättring för
              dem som inte har en sjukpenninggrundande inkomst. Regeringen föreslår
              en ny grundpeng, kombinerad med bostadsstöd som tar hänsyn till
              försörjningsbördan.
            </seg>
            <seg n="cca29071">
              Remissinstanserna dessa två myndigheter säger att det är omöjligt
              att räkna ut vilka som vinner respektive förlorar på oppositionens
              eller regeringens förslag.
            </seg>
            <seg n="a1b51442">
              Samma sak är det när det gäller den nygamla formuleringen om
              att människor ska prövas mot normalt förekommande arbeten. Försäkringskassan
              säger att det är oklart om det kommer att innebära generösare
              eller mer restriktiva beslut om att få behålla sjukpenning.
            </seg>
            <seg n="da68858b">
              Oavsett vad man tycker om detaljerna i oppositionens förslag
              kan vi konstatera att ingen riktigt vet hur det skulle påverka
              människor.
            </seg>
            <seg n="cafb8d82">
              Herr talman! För mig verkar det helt meningslöst att skicka ett
              utskottsinitiativ på så oklara grunder till regeringen, särskilt
              som det finns ett regeringsförslag som just nu behandlas och som
              innehåller mycket mer och är mer omfattande än oppositionens förslag.
            </seg>
            <seg n="1fae8a80">
              Alliansen och regeringen kommer naturligtvis att lyssna på remissinstanserna
              och kanske justera en del av dessa förslag beroende på vilka kommentarer
              som har kommit in från det femtiotal remissinstanser som har fått
              yttra sig om regeringens förslag. Det är ett seriöst arbete. Det
              är mer än vad man kan säga om Sverigedemokraterna och de rödgröna
              i denna fråga. Vilket är viktigast för er egentligen? Är det att
              förbättra sjukförsäkringen eller är det att plocka hem en röstvinst
              tillsammans med Sverigedemokraterna?
            </seg>
            <seg n="2ced507d">
              Nu har vi ett förslag till utskottsinitiativ. Vi vet inte hur
              mycket det kostar, vi vet inte hur människorna kommer att påverkas
              av det och vi vet över huvud taget inte vad det kommer att innebära
              i verkligheten. Av den anledningen ser jag inget skäl att göra
              något annat än att yrka avslag på förslaget till utskottsinitiativ
              och bifall till reservationen.
            </seg>
          </u>
          <note n="40b2fefe">
            I detta anförande instämde Roger Haddad och Ismail Kamil (båda
            FP), Mikael Cederbratt, Gunilla Nordgren och Lars-Arne Staxäng
            (alla M) samt Solveig Zander (C).
          </note>
          <note type="speaker" n="c6535cc6">
            Anf. 3 SOLVEIG ZANDER (C):
          </note>
          <note n="4bca5598">
            Herr talman! Jag börjar med att yrka avslag på förslaget i betänkandet
            och bifall till reservationen och det särskilda yttrandet nr 1
            därför att det är oerhört viktigt.
          </note>
          <u who="solveig_zander_210e69" xml:id="i-d378d0ed661b1469-0" n="5d1c5f8f" prev="i-ab0a0116acc43816-0">
            <seg n="b193e51a">
              I dag ska vi återigen tydliggöra att Sverigedemokraterna tillsammans
              med de rödgröna inte tar seriöst på att förbättra och underlätta
              för de människor som är sjuka och behöver stöd och hjälp.
            </seg>
            <seg n="a00acf7d">
              Förra veckan sade man från de rödgröna och från Sverigedemokraterna
              att man ville se en bred överenskommelse om dessa frågor. Det
              är också någonting som medierna har önskat eftersom det är oerhört
              viktigt för de personer som är beroende av vårt trygghetssystem.
              Men vems är ansvaret att se till att man ska ha en bred överenskommelse?
              Det måste åligga oss alla oavsett om vi tillhör Alliansen, de
              rödgröna eller Sverigedemokraterna.
            </seg>
            <seg n="4e2a6479">
              I förra veckans debatt sade Erik Almqvist från Sverigedemokraterna
              jag läser innantill från protokollet för att ingen ska tro att
              jag vänder och vrider på orden på egen hand:
            </seg>
            <seg n="d0d0cff1">
              Är det några som inte har visat att man har en förmåga att ta
              ansvar, söka brett stöd och förankra sina förslag hos majoriteten
              så är det just regeringspartierna, och nu anklagar man majoriteten
              för att inte göra det.
            </seg>
            <seg n="21dfcda4">
              Då menade han den majoritet som var då.
            </seg>
            <seg n="faf2ed58">
              Vidare säger han: Är det några som ska ta ansvar är det framför
              allt regeringspartierna som har ett särskilt ansvar att söka stöd
              för sin politik.
            </seg>
            <seg n="e1208202">
              Det gjorde vi eftersom vi trodde på de rödgröna och Sverigedemokraterna.
              Därför återremitterade vi ärendet för att möjliggöra för er att
              göra en bredare remissgenomgång och få era förslag genomlysta
              på ett bättre sätt. Det är två förslag som kommer från oppositionen
              och de rödgröna. Vi från Alliansen har sex förslag. Men ni vågade
              inte belysa era två förslag mer genomgående, utan ni avslog vår
              invit i går att göra en bredare överenskommelse.
            </seg>
            <seg n="0f67df47">
              Det är inte på något sätt så att det beslut som vi fattade i
              förra veckan och det förslag som ni har från oppositionen skulle
              hjälpa dem som är sjuka och behöver stöd snabbare än de förslag
              som vi har från Alliansen tvärtom. Förmodligen kommer detta att
              försena, vilket jag beklagar. Men vi från Centerpartiet och Alliansen
              ska göra allt vi kan för att människor ska få hjälp och stöd så
              fort som möjligt.
            </seg>
            <seg n="f5b84124">
              Jag har sagt det tidigare, och jag säger det igen: Den reform
              vi genomförde 2008 var bra, men den behöver förbättras, och det
              har vi sett med all önskvärd tydlighet. Jag och Centerpartiet
              har krävt att vi skulle göra dessa förändringar snabbare. Men
              jag är glad över den utredning som vi har gjort, den breda remissomgång
              som vi har haft och de förslag som har kommit fram. Vi hörde nyss
              att remisstiden går ut i dag.
            </seg>
            <seg n="5b0e72da">
              Jag har läst svaren från 35 remissinstanser. Av dem är 18 odelat
              positiva till våra förslag. 11 av dem är blandade, kan man säga.
              De ser positiva saker och har synpunkter på vissa saker som kan
              förbättras. 6 av dem är negativa.
            </seg>
            <seg n="fe178d61">
              Mina vänner! Detta talar för att de förslag som vi har kommit
              med är väl genomarbetade till skillnad från de förslag som man
              nu ska försöka driva igenom från Sverigedemokraterna och de rödgröna.
            </seg>
            <seg n="acccc9ae">
              Det som ni i oppositionen trycker på är rehabilitering. Rehabilitering
              är viktig, och den ska sättas in snabbare, säger ni. Ja, det tycker
              vi från Alliansens sida också. Jag undrar bara var i era två förslag
              som det framgår att rehabilitering är någonting som ni ska satsa
              på.
            </seg>
            <seg n="90e6ae98">
              Jag och Centern har medverkat till att Alliansen nu föreslår
              att människor ska få börja sin rehabilitering mycket tidigare
              än efter två och ett halvt år. Det betyder att man fortare kan
              se vilka möjligheter en person har att återgå i arbete och då
              sätta in resurserna. Dessutom får denna person behålla sin sjukpenning
              under den tiden.
            </seg>
            <seg n="99d278af">
              Det andra och inte minst viktiga är att man på ett tidigt stadium
              kan upptäcka att denna person inte har någon arbetsförmåga. Alltså
              ska denna person få sitt ekonomiska stöd och sin trygghet för
              att inte behöva oroas över vad som ska hända efter två och ett
              halvt år.
            </seg>
            <seg n="756c2cc9">
              De remissinstanser som behandlar det som vi har skrivit och föreslagit
              säger ni har inte gett remissinstanserna en chans till det att
              det är viktigt att man utvecklar rehabiliteringen. Det vill vi
              medverka till, bland annat att företagshälsovården får en större
              möjlighet att agera och också att ett kunskapscentrum, eller en
              myndighet för rehabilitering, ska införas.
            </seg>
            <seg n="d67f8b36">
              Lennart Levi, tidigare riksdagsledamot för Centerpartiet, och
              jag medverkade till att det bildades ett rehabiliteringsråd för
              ett par år sedan som har föreslagit att rehabiliteringen ska vidareutvecklas.
            </seg>
            <seg n="b9711043">
              Ett annat viktigt svar i denna av Alliansen föreslagna remissgenomgång
              kom från Svenska kyrkan som inte var en ordinarie remissinstans
              utan som på eget bevåg medverkade. Svenska kyrkan har haft många
              synpunkter på denna reform och när det gäller de människor som
              faktiskt har kommit i kläm. Svenska kyrkan säger i sin korta skrivning
              att bemötandet och att man inte ska behöva vänta på besked är
              viktigt. Det är precis det som vi vill medverka till. Men var
              har ni från Sverigedemokraterna och de rödgröna i era förslag
              tagit med detta?
            </seg>
            <seg n="63c82363">
              Nu undrar jag, Centerpartiet och Alliansen: Hur tänker ni förhålla
              er till våra sex förslag? Tänker ni behandla dem som vanligt och
              ta fram allt det negativa, eller tänker ni visa att ni är seriösa
              och att ni vill hjälpa de människor som är sjuka och som har kommit
              i kläm? Tänker ni medverka till och samarbeta för att under hösten
              få fram det allra bästa förslaget som ska träda i kraft den 1
              januari 2012? Jag måste vara uppriktig och säga att det är jätteviktigt
              att vi får besked om det inte vi här utan människor som är beroende
              av att ha en trygghet.
            </seg>
            <seg n="921655dc">
              Jag hoppas nu, herr talman, att oppositionen tar sitt ansvar
              och verkligen medverkar till att de sjuka som inte har arbetsförmåga
              får känna trygghet i att få sin ersättning och att de som har
              arbetsförmåga får en ärlig chans att komma tillbaka till arbetslivet
              igen. Det är för mig oerhört viktigt.
            </seg>
          </u>
          <note n="60d33691">
            I detta anförande instämde Fredrick Federley och Anders Flanking
            (båda C), Mikael Cederbratt, Gunilla Nordgren och Lars-Arne Staxäng
            (alla M) samt Ulf Nilsson (FP).
          </note>
          <note type="speaker" n="136cfd91">
            Anf. 4 EMMA HENRIKSSON (KD):
          </note>
          <u who="emma_henriksson_b9198e" xml:id="i-657e16ae2a44ce00-0" n="3f5a8d35">
            <seg n="11efb984">
              Herr talman! I går, i dag och i morgon är ungefär 700 kristdemokrater
              samlade uppe i Umeå. I går kväll var sjukförsäkringsfrågan en
              av de viktiga frågor vi diskuterade. Beskedet från Kristdemokraternas
              riksting är glasklart: Vi ska förändra sjukförsäkringen. Vi ska
              rätta till de brister som finns. Vi ska göra så att alla människor
              kan känna trygghet när man blir sjuk.
            </seg>
            <seg n="ffb1df8b">
              Målet har hela tiden varit detsamma: Är man för sjuk för att
              arbeta ska man känna ekonomisk trygghet, men varje person som
              har arbetsförmåga ska också få rätt hjälp och rätt stöd så att
              man kan komma tillbaka. Det förtjänar människor. Det har människor
              rätt till. Den tryggheten ska alla ha.
            </seg>
            <seg n="ef208ad9">
              Kristdemokraterna har jobbat väldigt grundligt med sjukförsäkringsfrågan,
              just för att ta reda på vad som är fel, vad som gör att människor
              kommer i kläm, men framför allt vad vi ska göra för att rätta
              till de brister som finns. Hur ska vi kunna göra så att bristerna
              rättas till utan att vi skapar nya? Det är inte alldeles enkelt.
              Det är väldigt lätt i så här känsliga och komplexa system att
              skapa nya revor, att göra så att det blir fel på något annat sätt,
              så att någon annan drabbas. Därför måste vi vara väldigt noggranna
              när vi gör förändringar i sjukförsäkringen.
            </seg>
            <seg n="6233ace7">
              Jag har kontakt med anställda i vården, inom Försäkringskassan
              och Arbetsförmedlingen, med dem som själva är drabbade och med
              dem vars anhöriga är drabbade varje vecka, för att inte säga varje
              dag. Jag får gång på gång bekräftelse på hur vansinnigt illa vi
              behandlade människor innan vi genomförde de stora förändringarna
              och hur människor än i dag drabbas av dåtidens brister. Detta
              är inte på något sätt ett försvar av de brister som finns i dag,
              men det visar ändå hur viktigt och rätt det var att vi gjorde
              förändringar. Vi får inte riskera att komma tillbaka till de brister
              vi hade tidigare.
            </seg>
            <seg n="34fecb31">
              Jag är övertygad om att det finns en uppriktig vilja även hos
              oppositionens företrädare att rätta till bristerna. Jag tvivlar
              inte på det en sekund. Det är det som gör mig så ledsen när jag
              tycker att ni har misshandlat frågan så vansinnigt.
            </seg>
            <seg n="80b63806">
              Vi kristdemokrater tillsatte i höstas en arbetsgrupp som i början
              av våren presenterade vår analys av var bristerna fanns och var
              vi såg lösningarna. Vi försökte vara väldigt kortfattade, för
              vi vet hur svårt det är för människor att läsa och ta till sig
              väldigt omfattande dokument. Vi lyckades begränsa oss till tio
              sidor och tyckte ändå att det var ganska kortfattat.
            </seg>
            <seg n="918b9bfb">
              När vi för ett par veckor sedan debatterade detta kallade Socialdemokraterna
              resultatet av vårt och Alliansens gemensamma arbete, den departementsskrivelse
              som nu är ute på remiss, lite föraktfullt för stencil. Jag gjorde
              stencilprov när jag gick i mellanstadiet, och en stencil är något
              som är på ett blad. Här i min hand har jag en stencil. Vårt förslag,
              som jag håller i min andra hand, är ett grundligt genomtänkt förslag.
              Det kanske finns brister i det också. Det kanske finns saker vi
              inte har tänkt på, någonting som behöver justeras ytterligare
              innan vi lägger fram det slutgiltiga förslag som vi ska besluta
              om i höst och som ska börja gälla den 1 januari. Det är därför
              detta har varit ute på remiss i ett par månader. Det är därför
              vi nu ska läsa igenom vartenda remissvar och noggrant fundera
              över om det finns något ytterligare som vi måste justera i förslaget
              innan vi lägger fram det slutgiltigt.
            </seg>
            <seg n="baaa7e51">
              Redan i slutet av april debatterade jag med Tomas Eneroth våra
              förslag, som Alliansens företrädare hade presenterat gemensamt
              på DN Debatt och som vi sedan också presenterade i den departementsskrivelse
              som gick ut på remiss i början av maj. Redan i slutet av april
              hade alltså Tomas Eneroth och oppositionens företrädare klart
              för sig att de inte gillade våra förslag. De hade helt andra saker,
              mycket bättre, mycket mer långtgående. Ändå väntade man till den
              7 juni med att för oss här i riksdagen presentera förslaget till
              ett utskottsinitiativ. Den 7 juni tar man upp detta i utskottet
              och säger: Nej, nu är det för bråttom, nu hinner vi inte, ingen
              ska få titta på det, ingen ska få fundera över om det här är bättre
              än det ni har föreslagit.
            </seg>
            <seg n="991d89f5">
              Vi ville att remissinstanserna åtminstone skulle få samma tid
              på sig som de hade för sina remissvar på vårt förslag. Lite komiskt
              är det också att det i en del av dessa svar sägs att två månader
              var för kort tid. Oppositionen gav två myndigheter och en organisation
              två dygn på sig.
            </seg>
            <seg n="21fb0d33">
              Deras slutsatser är att det är svårt att veta. Det är svårt att
              veta vad innehållet faktiskt är i oppositionens förslag, och framför
              allt är det svårt att veta vad konsekvensen av förslagen blir.
              Man varnar för att det kan innebära att människor under lång tid,
              flera år, får väldigt låga ersättningar. Det är inte säkert att
              det blir så, men det finns en risk. Om riksdagen i dag beslutar
              att genomföra oppositionens förslag kan det leda till att människor
              får det sämre, att vi skapar nya brister i sjukförsäkringen. Det
              kan jag som kristdemokrat inte acceptera. Det kan jag inte riskera.
            </seg>
            <seg n="40a589d6">
              Vi kommer att fortsätta arbeta för att vi ska ha bra, väl genomtänkta
              förändringar av sjukförsäkringen så att vi rättar till de problem
              som finns i sjukförsäkringen i dag.
            </seg>
            <seg n="1bc12186">
              Vi kommer att få höra av oppositionen att det bara finns ett
              beslut i dag, att det inte finns något förslag från regeringen
              och att riksdagen bara har en sak att ta ställning till. Ja, vi
              har ett illa berett, på knappt två A4-sidor snabbt nedskissat
              förslag från oppositionen som vi inte vet konsekvensen av. Vi
              vet inte vad risken för enskilda människor är om vi tar ställning
              för förslaget.
            </seg>
            <seg n="e8d293c2">
              Oppositionens svar på det kommer att vara: Ja, men vi vill ge
              regeringen tid att utreda det här. Vi vill ge regeringen förutsättningar
              att ta ställning.
            </seg>
            <seg n="59a49fe7">
              Regeringen har utrett det här. Regeringen kommer att återkomma
              med förslag.
            </seg>
            <seg n="3e549b1c">
              Man säger: Ja, men det är det vi inte vet. Riksdagen vet inte
              om regeringen kommer att återkomma med något förslag.
            </seg>
            <seg n="7e15e90e">
              Var inte för en sekund tveksamma! Vi kristdemokrater kommer att
              se till att det kommer ett förslag, precis som våra kolleger i
              Alliansens övriga partier Centerpartiet, Folkpartiet och Moderaterna.
              Vi kommer att lägga fram ett förslag i höst, baserat på det vi
              är överens om: att vi ska rätta till de revor som finns och göra
              sjukförsäkringen bättre. Var och en i det här landet som blir
              sjuk ska kunna känna trygghet: Är jag för sjuk för att arbeta
              ska jag ha ekonomisk trygghet, och om jag behöver hjälp och stöd
              för att komma tillbaka och återfå min arbetsförmåga kan jag lita
              på att den hjälpen och det stödet finns där.
            </seg>
            <seg n="8c977446">
              Därför, herr talman, röstar jag och Kristdemokraterna för ett
              avslag på oppositionens förslag.
            </seg>
          </u>
          <note n="68919459">
            I detta anförande instämde Annika Eclund, Lars Gustafsson och
            Roland Utbult (alla KD), Mikael Cederbratt, Gunilla Nordgren och
            Lars-Arne Staxäng (alla M), Ulf Nilsson (FP) samt Solveig Zander
            (C).
          </note>
          <note type="speaker" n="7bad49e2">
            Anf. 5 TOMAS ENEROTH (S):
          </note>
          <u who="tomas_eneroth_f17fe4" xml:id="i-437fcc4abdbe3933-0" n="02879962">
            <seg n="7e51b8eb">
              Herr talman! Jag vill inledningsvis yrka bifall till förslaget
              i betänkandet, så har jag gjort det.
            </seg>
            <seg n="4c8e665b">
              Vi kunde tidigare höra Gunnar Axén och nu Emma Henriksson säga
              att det var skissartade förslag med oförutsägbara konsekvenser.
              Jag tyckte för en stund att det lät som om de talade om regeringens
              hela sjukförsäkringsreform. Men där var det ju inte oförutsägbara
              konsekvenser, kom jag sedan på. Vi kunde i går höra att regeringen
              mycket väl visste konsekvenserna av den reform man har drivit
              igenom, att nollklassade skulle stängas ute och bli av med ersättningar.
              Regeringens tjänstemän hade nämligen redan tagit fram underlag
              om utförsäkringar, om nollklassade och om utslagning från arbetsmarknaden.
              Men i de interna förhandlingarna inom Alliansen och i Regeringskansliet
              var viljan att minska statens utgifter större än viljan att hantera
              sjukförsäkringen på ett ansvarsfullt sätt.
            </seg>
            <seg n="a28c19f2">
              Statens utgifter har onekligen minskat. Det är ingen tvekan om
              det. Svårt sjuka och arbetslösa har fått vara med och finansiera
              skattesänkningar som de själva aldrig får ta del av. Det är ingen
              tvekan om de ekonomiska effekterna. Men kostnaderna för samhället,
              inte minst för kommunerna, har ökat ordentligt i form av ökade
              socialbidrag och inte minst de långsiktiga konsekvenserna av utslagningen
              från arbetsmarknaden. Sedan reformen genomfördes har över 50 000
              personer utförsäkrats, och ytterligare tiotusentals kommer att
              utförsäkras de närmaste åren.
            </seg>
            <seg n="03218c59">
              Svårt sjuka och funktionshindrade har blivit av med sin ersättning
              och hänvisas till socialbidrag. Personer med reumatism, ms eller
              andra kroniska sjukdomar tvingas i dag säga upp sig eftersom de
              nya reglerna om arbetsmarknadsprövning innebär att de ska prövas
              mot en fiktiv arbetsmarknad.
            </seg>
            <seg n="c82aa7f5">
              Kritiken mot den här reformen har varit massiv såväl inför genomförandet,
              då remissinstanser varnade för dessa konsekvenser, som efteråt,
              då påskuppropet, läkaruppropet, fackföreningar, kyrkor, Handikappförbunden
              och många andra har pekat på de orimliga konsekvenserna av regeringens
              sjukförsäkringsreform. Vid alla dessa tillfällen har vi fått höra
              företrädare för Alliansen bekymrat tala om oförutsedda effekter,
              eller, som Fredrik Reinfeldt sade i regeringsförklaringen, icke
              avsedda konsekvenser.
            </seg>
            <seg n="dd2db2c7">
              Har detta bara varit teater? Visste ni men teg om sanningen?
              Eller valde regeringen att undanhålla fakta för riksdagen? Hade
              ni borgerliga ledamöter i riksdagen ingen aning om de konsekvenser
              som det hemliga pm:et redovisar och som remissinstanser också
              påpekar?
            </seg>
            <seg n="3c7a86fa">
              Jag väntar mig svar från Gunnar Axén, Ulf Nilsson, Solveig Zander
              och Emma Henriksson. Ni bär ett stort ansvar för den sjukförsäkringsreform
              som regeringen nu återkommande behöver lappa och laga. Känner
              ni till konsekvenserna som redovisades i regeringens pm? Om ni
              hade känt till dem, hade det påverkat ert ställningstagande?
            </seg>
            <seg n="7539b0e8">
              Effekterna har vi ju sett under flera år. Nästan varje vecka
              har vi kunnat läsa om hur personer drabbas av bristerna i sjukförsäkringsreformen,
              men hur många hundratal eller tusental som döljs bakom varje enskilt
              fall som medierna redovisar viftas bara bort med argument som
              att det handlar om tillfälligheter eller kantigheter i sjukförsäkringsreformen
              som snart ska rättas till.
            </seg>
            <seg n="be38c9d2">
              Vi känner till dem allihop. Annica Holmquist, Erik Videgård listan
              på personer som har fått känneteckna och symbolisera de brister
              som finns i sjukförsäkringen kan göras lång. Vi har läst om dem
              i medierna och hört om dem i politiska debatter, och i debatten
              har vi hört en del tala om de sjuka som om det vore någon annan
              sorts människor. Men jag har sagt det förut, och jag tänker säga
              det igen, för det behövs uppenbarligen det kunde ha varit någon
              av oss. Alla kan vi bli sjuka. Det räcker med att man råkar ut
              för en trafikolycka eller arbetsplatsolycka. Från den ena stunden
              till den andra kan man vara ordentligt skadad. Tusentals människor
              skadas varje år i trafiken eller på arbetsplatser.
            </seg>
            <seg n="a845b44c">
              Eller man kanske får ett cancerbesked när man träffar en läkare.
              Vid sådana tillfällen förändras livet. Från att ha haft tusentals
              önskningar som gäller vardagsbekymmer, semesterplaner, kärleksbestyr
              eller sommarstuga ändras man till att ha bara en enda dröm, nämligen
              att få bli frisk. Den friske har tusen önskningar men den sjuke
              endast en, och den är att få bli frisk. Men med dagens sjukförsäkring
              tillkommer dess värre ytterligare en önskan, och den är att få
              stöd under sin sjukperiod att få rehabilitering eller habilitering,
              att inte behöva prövas mot hela arbetsmarknaden och att inte behöva
              gå från hus och hem bara för att man råkar drabbas av en sjukdom.
            </seg>
            <seg n="6f815e30">
              I dag upplever tusentals människor och familjer att sjukdom också
              leder till fattigdom. Det är inte värdigt ett välfärdsland som
              Sverige.
            </seg>
            <seg n="1a552173">
              Bakgrunden till detta är naturligtvis sjukförsäkringsreformen,
              som har stora brister och där huvudsyftet tydligen inte är att
              få en fungerande försäkring utan i stället att minska statens
              kostnader. Trots massiva protester drevs beslutet igenom i riksdagen.
              Då applåderade de borgerliga ledamöterna i kammaren. För mig är
              det helt obegripligt.
            </seg>
            <seg n="1b050bb5">
              Applåderar ni nu, när 50 000 är utförsäkrade och när personer
              som genomgår rehabilitering måste avbryta den för att i stället
              prövas mot en fiktiv arbetsmarknad?
            </seg>
            <seg n="e6fc7371">
              Applåderar ni när svårt sjuka blir nollklassade och blir utan
              någon som helst ersättning?
            </seg>
            <seg n="ed0f1cc2">
              Reformen har fått berättigad hård kritik både från drabbade och
              från profession. Det är påskuppropet, läkare, fackliga organisationer,
              arbetsgivarföreträdare och handikapprörelsen. Även borgerliga
              ledamöter har sagt att detta inte är hållbart. Jag noterade att
              en tidigare kristdemokratisk riksdagsledamot, Chatrine Pålsson,
              ångrade sig och sade: Jag gjorde fel. Synd att hon inte sitter
              i riksdagen i dag. Då hade vi fått en röst till i voteringen.
            </seg>
            <seg n="e7014c55">
              Vår kritik har varit hård, men vi har också sagt: Rätta till
              de akuta felen i sjukförsäkringen nu, så att vi gemensamt kan
              diskutera de långsiktiga lösningarna i Socialförsäkringsutredningen.
              Jag ser gärna att vi hittar överenskommelser mellan både partier,
              fackliga organisationer och arbetsmarknadens parter om omställningsavtal
              på arbetsmarknaden, om rehabilitering, om andra ersättningsnivåer,
              taknivåer, företagshälsovård och om allt det som skulle kunna
              göra att vi får en fungerande sjukförsäkring som bidrar till omställning
              i arbetslivet, gör att vi ökar tryggheten på arbetsmarknaden och
              människors förmåga att byta jobb eller få stöd och möjlighet att
              vara kvar på arbetsmarknaden.
            </seg>
            <seg n="1ae7123d">
              Men för att kunna diskutera långsiktiga lösningar krävs att vi
              också hanterar de akuta problemen i sjukförsäkringen. Det är en
              bedömning som delas av väldigt många. I december denna mandatperiod
              lade vi fram förslag i riksdagen. Vi hade konkreta förslag till
              förändringar, och vi hade debatt, men förslagen röstades ned.
              Då fick vi höra argumentet att dessa problem skulle rättas till,
              för det hade statsministern sagt i regeringsförklaringen. Vi fick
              höra att förslag skulle komma efter nyår, under vårvintern. Närtid
              för mig är efter nyår, sade Solveig Zander, och absolut inte så
              länge som till sommaren.
            </seg>
            <seg n="97da89d6">
              Det kom inget förslag, så i februari försökte vi pröva möjligheten
              med ett gemensamt utskottsinitiativ för att stressa regeringen
              att lägga fram förslag. Förslag kommer inom kort, fick vi höra
              då.
            </seg>
            <seg n="9f4c5d9d">
              Då tänkte vi att det kanske kommer i vårbudgeten. Det kom ingenting.
              I dag finns det ännu inga förslag från regeringen på riksdagens
              bord. Det har gått ett helt år, och inte ett enda förslag ligger
              på riksdagens bord. Det enda förslag som finns är det rödgröna
              förslag som nu har lett till ett initiativ i utskottet. Det är
              det enda förslag som riksdagen har haft att behandla. Vi har två
              förslag. Ni har noll. Det finns inga sex förslag.
            </seg>
            <seg n="28567b7d">
              Jag ser fram emot att regeringen så småningom bereder förslagen
              i Ds:en när remisstiden är avslutad och i vanlig ordning återkommer
              till riksdagen, så kan vi ta ställning till förslagen när de finns
              på riksdagens bord. Men av det vi har sett i departementspromemorian
              kan vi konstatera att det finns ganska mycket kritik mot förslagen.
            </seg>
            <seg n="3339f5d6">
              Återigen tar ni fram förslaget om en oskälighetsprövning. Det
              är ju en modell som har prövats tidigare. Förra gången det var
              kritik mot sjukförsäkringen sade ni att ni skulle göra undantag
              om det är oskäligt. Inspektionen för socialförsäkringen har konstaterat
              att oskälighetsprövningen bara tillämpades vid ett enda tillfälle.
              Försök inte det trolleritricket en gång till! Det är inte rimligt
              att lura människor på det sättet. Det är bättre att ändra grundreglerna.
            </seg>
            <seg n="a4d558d3">
              Ni föreslår dessutom att den lägsta aktivitetsersättningen ska
              ges till nollklassade. Det är generöst. I stället för att vara
              helt socialbidragsberoende behöver de då bara söka kompletterande
              socialbidrag. Eller som De Handikappades Riksförbund uttrycker
              det i remissvaren: Det är en månadsinkomst på 4 800 kronor före
              skatt. Det ger inte en rimlig levnadsstandard. Tycker ni att det
              är en rimlig levnadsstandard? Har vi inte i tigerekonomin Sverige
              råd att ha något högre ambitionsnivåer för människor som är svårt
              sjuka och funktionshindrade än att de ska förpassas till en ersättning
              som förutsätter kompletterande socialbidrag?
            </seg>
            <seg n="8287bb89">
              Dessutom ska vi komma ihåg att ingen i dag vet om regeringen
              ens kommer med förändringar eller förslag i budgeten. Det har
              hänt många gånger förr att regeringen har lagt fram en departementsstencil,
              haft remissomgång och sedan inte lagt fram några förslag. Se till
              att lägga fram förslag i riksdagen!
            </seg>
            <seg n="b0fa3cd3">
              Vi litar inte på regeringen. Det är bakgrunden till initiativet
              att säkerställa att denna riksdag, där det finns majoritet, genomdriver
              en press på regeringen att lägga fram förslag i höstbudgeten.
              Annars vet vi inte om det kommer några förändringar. Vi har väntat
              länge nog.
            </seg>
            <seg n="4ebebbaf">
              Vi föreslår tre akuta förändringar i sjukförsäkringen i de förslag
              vi lade fram den 25 maj, för över en månad sedan.
            </seg>
            <seg n="ba73e04f">
              För det första tycker vi att de nollklassade ska få en rimlig
              ersättningsnivå. Det är inte rimligt att de ska vara beroende
              av försörjningsstöd. I det förslag som regeringen talar om i sin
              utredning förlorar man kanske i snitt 4 000 kronor i månaden jämfört
              med vad vi hade tidigare. Vi tycker att det är rimligt att man
              ska ha ungefär den ersättningsnivå man hade tidigare.
            </seg>
            <seg n="2e8207f3">
              Vi motsätter oss inte införandet av ett särskilt bostadstillägg.
              Lägg gärna fram ett sådant förslag i riksdagen, så tar vi ställning
              till det. Men det är inte anständigt att först utförsäkra svårt
              sjuka, hänvisa dem till socialbidrag och sedan föreslå en ersättning
              som innebär att de ändå måste bli beroende av att komplettera
              med socialbidrag. Jag tycker att det är en för låg ambitionsnivå
              i tigerekonomin Sverige.
            </seg>
            <seg n="4ebc3d69">
              Det andra förslaget vi lägger fram handlar om att stoppa utförsäkringarna.
              Det går inte att sätta en tidsgräns för hur länge man saknar arbetsförmåga
              på grund av sjukdom. Det måste givetvis vara en individuell bedömning.
              Vi föreslår dessutom att man ska kunna ha kvar sin sjukpenning
              under arbetslivsprövningen.
            </seg>
            <seg n="a5027ea1">
              Detta är viktigt. I dag fungerar inte arbetslivsprövningen. Det
              säger arbetsförmedlarna, de fackliga organisationerna inom Arbetsförmedlingen,
              Försäkringskassan och ISF. När människor stängs av från ersättningen
              och sedan ska prövas på arbetsmarknaden i en arbetslivsprövning
              är de fullt upp oroliga för att över huvud taget få mat för dagen
              eller råd med hyran. Det går inte att föra en vettig diskussion
              om förutsättningar att kunna få plats på arbetsmarknaden.
            </seg>
            <seg n="2ea72799">
              Det är inte så ekonomiska drivkrafter fungerar, att fattigdom
              gör att människor blir väldigt engagerade i att pröva nya jobb.
              Poängen är att man när människor varit svårt sjuka länge ska visa:
              Använd de förmågor du har. Att då se till att människor blir av
              med sin ersättning tycker vi är orimligt. Det är bättre att de
              har kvar sin sjukpenning under tiden man gör en arbetslivsprövning.
              Den kan man gärna göra tidigare. Men det är inte rimligt att människor
              stängs av på det sätt som nu sker. Det är orimligt med de utförsäkringar
              vi har.
            </seg>
            <seg n="288bbc32">
              Det tredje förslaget är att ändra arbetsmarknadsprövningen. Det
              är den 180-dagarsprövning vi har i dag där människor prövas mot
              en fiktiv arbetsmarknad. Det är viktigt för reumatiker, ms-sjuka
              och många andra som i dag mycket väl skulle kunna stanna kvar.
              Men när de får ett skov i ms är de under en period sjuka så att
              de inte kan jobba 100 procent utan kanske bara 70 procent.
            </seg>
            <seg n="81e38a4f">
              Vad händer då? Jo, de prövas av Försäkringskassan som säger:
              Det är sant att du jobbar 70 procent på det jobbet. Men du skulle
              kunna vara spärrvakt i tunnelbanan även med dina skov. Men det
              finns ju ingen tunnelbana i Växjö, svarar de. Nej, men du skulle
              kunna vara det, även med dina skov. Därför får du ingen sjukpenning,
              och därför tvingas du säga upp dig. Det är den effekt vi har sett
              med den nya arbetsmarknadsprövningen. I stället för att människor
              är kvar på arbetsmarknaden och får chansen att återkomma och fullfölja
              sitt deltagande blir effekten att de blir heltidsarbetslösa. Det
              är ingen arbetslinje. Det är en bidragslinje.
            </seg>
            <seg n="b605d18b">
              Detta är förslag som har starkt stöd av handikappförbund, TCO,
              LO, påskuppropet, LO-TCO Rättsskydd och alla andra instanser.
              De säger att det är rimligt att gå tillbaka till den reglering
              som var tidigare i avvaktan på Socialförsäkringsutredningens förslag.
            </seg>
            <seg n="1b9184f1">
              När vi lade fram förslagen och tog initiativet hade jag förväntat
              mig en process i utskottet inte minst därför att förslagen ligger
              i linje med en del av de diskussioner som finns inom några borgerliga
              partier. Men det fanns inte något intresse av att förhandla eller
              ens diskutera. Däremot, och det förvånar mig, var det ett starkt
              engagemang i att förhindra och obstruera beslutet.
            </seg>
            <seg n="756c1336">
              Jag kan förstå att det är jobbigt att inte få sin vilja igenom.
              Jag kan ha respekt för att ni då kanske inte hade ett förhandlingsmandat
              från regeringen. Men jag hade inte förväntat mig att ni skulle
              försöka förhindra besluten. Tillsammans med Sverigedemokraterna
              har ni i de borgerliga partierna förhindrat möjligheten att här
              i riksdagen hantera förslaget om att stoppa utförsäkringarna.
              Där lyckades ni få stopp för det förslaget. Det innebär att vi
              får fortsätta kampen med att stoppa utförsäkringar. Det tycker
              jag är sorgligt.
            </seg>
            <seg n="df5226a5">
              De andra förslagen behandlade vi i utskottet. Vi har tagit hänsyn
              till era synpunkter såtillvida att vi har sänt dem på remiss till
              Försäkringskassan, ISF och Handikappförbunden, som vi själva lade
              till. Ni ville ha åtta instanser som skulle få 91 frågor. Vi tyckte
              inte att det var seriöst, och det skulle försena processen avsevärt.
            </seg>
            <seg n="0eff05fb">
              I det här sammanhanget, eftersom Gunnar Axén lade mycket tid
              och kraft på processfrågor, kan jag konstatera att Gunnar Axéns
              uppfattning om vad som är en bra process uppenbart är relativ.
              När den borgerliga majoriteten genomdrev ett utskottsinitiativ
              2009 lade man fram förslaget den 8 december och avslog minoritetens
              begäran om att få en remissomgång.
            </seg>
            <seg n="81e05349">
              Den 9 december, 20 timmar senare, kallades tre remissinstanser
              in för att muntligen få redogöra för vad de tyckte, och den 10
              december justerade man betänkandet. Veckan efter fattade man beslut,
              och ytterligare två veckor senare var lagarna i dessa lagstiftningsärenden
              i kraft. Tala om en slarvig beredning!
            </seg>
            <seg n="992b144b">
              Effekterna av detta ser vi nu. De effekterna blir ännu mer uppenbara
              när vi konstaterar att man då visste om vad det skulle få för
              konsekvenser för nollklassade.
            </seg>
            <seg n="01006419">
              I det här fallet handlar det om två tillkännagivanden till regeringen
              att återkomma i budgetpropositionen med förslag som riksdagen
              ska behandla under hösten med ikraftträdande den 1 januari 2012.
              Jag känner mig trygg med den beredningen. Jag känner mig också
              trygg med att riksdagen därmed binder regeringen att återkomma
              med förslag till Sveriges riksdag så att vi säkerställer detta.
            </seg>
            <seg n="7f694ff2">
              Finansutskottet hade inga invändningar utan markerar bara vikten
              av att förslagen ska beredas på sedvanligt sätt. Det tycker jag
              är rimligt. Det var ett enigt utskott som ansåg det. ISF missuppfattar
              möjligtvis förslaget om ersättning och tror att vi skulle vara
              emot något bostadstillägg, men när vi klargjort detta finns inga
              invändningar.
            </seg>
            <seg n="b499aee8">
              Försäkringskassan bedömer inte att effekterna blir så stora men
              önskar givetvis att reglerna ska bli enkla att förstå och administrera.
              Handikappförbunden välkomnar förslagen och tycker att de är väl
              avvägda för att skydda dem som drabbats av orimliga konsekvenser
              av de senaste årens förändringar.
            </seg>
            <seg n="56ae043b">
              Vi har dessutom låtit riksdagens opolitiska tjänstemän ta fram
              underlag om kostnader för förslagen. Det var vi överens om i hela
              utskottet. Förslagen kostar ungefär 300 miljoner kronor. Det blev
              en summa som blev lite jobbig för regeringen. Raskt kastade man
              på tio timmar in ett papper till finansutskottet från Socialdepartementet.
              Där höftade man till att förändringen av arbetsmarknadsprövningen
              skulle kosta 2,4 miljarder kronor.
            </seg>
            <seg n="f32b286f">
              Detta är en beräkning som regeringen är helt ensam om. Varken
              ISF, Försäkringskassan, riksdagens kanslier eller någon annan
              jag talat med gör en sådan bedömning. Kansliets beräkning var
              att det skulle kosta 61 miljoner kronor. Allvarligt talat: Det
              handlar om 3 procent av 55 000, det vill säga 1 650 personer.
              Det är orimligt att de kan kosta 2,4 miljarder. Då får det vara
              osannolika höginkomsttagare. Det måste man villigt erkänna. Ändå
              kastades ett sådant papper in.
            </seg>
            <seg n="55d80f57">
              Jag vill här markera att det får bli en senare uppgift att granska
              mot vilken bakgrund och med vilket underlag regeringen tog fram
              uppgiften om miljardkostnaderna. Det är allvarligt om regeringen
              används medialt för att lägga in dåligt underbyggda beräkningsunderlag
              för riksdagens beslut. Det förutsätter jag att vi kommer att granska
              framöver.
            </seg>
            <seg n="ebd3ecc4">
              Nåväl, vi har haft en beredning. Vi har haft yttrande från finansutskottet,
              och vi har haft en remiss. Det finns som jag ser det inga starka
              invändningar mot förslagen. Dessutom finns det gott om tid för
              regeringen att bereda dem i sedvanlig ordning.
            </seg>
            <seg n="e7f8c80a">
              Vi hade dessutom kunnat fatta beslut om detta redan förra veckan.
              Men efter fyra timmars debatt valde ni att begära återförvisning
              till utskottet. Detta skedde på riksdagens sista arbetsdag inför
              sommaruppehållet. Argumentet var att ni såg förutsättningar för
              förhandlingar. Det är imponerande, efter att ha kallat våra förslag
              ett hån mot demokratin!
            </seg>
            <seg n="ceeaddf6">
              Man kan misstänka att ambitionen i stället var att försöka skjuta
              på frågorna ytterligare så att de inte skulle hinna hanteras förrän
              under hösten. Därför begärde vi ett extra sammanträde med riksdagen
              för att säkerställa att vi fattar beslut.
            </seg>
            <seg n="3059a60c">
              Under veckan som gått har det knappast varit några förhandlingsinviter.
              Det har inte varit någon kontakt. Däremot har det varit små käcka
              utspel på Twitter, Facebook och Newsmill där man tar heder och
              ära av våra förslag. Allvarligt talat: Jag tror att svenska folket
              hade förväntat sig ett mer seriöst agerande från de borgerliga
              ledamöternas sida.
            </seg>
            <seg n="aa0b0755">
              Vi förhandlar gärna. Vi har hela året försökt att få till stånd
              förhandlingar för att lösa de akuta problemen i sjukförsäkringen.
              Men ni har inte velat diskutera. Hur kommer det sig? Är ni nöjda
              med sjukförsäkringen? Tycker ni att det är rimligt att nollklassade
              förlorar 4 000 kronor i månaden på en ersättning som dessutom
              inte ens blir pensionsgrundande?
            </seg>
            <seg n="9f64efb2">
              Är ni nöjda med att 50 000 är utförsäkrade och att tiotusentals
              fler kommer att bli det? Kommer de närmare arbetsmarknaden då?
              Blir arbetslivsintroduktionen vettig om de ska behöva oroa sig
              för sin försörjning? Lyssnar ni inte på kritiken om 180-dagarsprövningen
              mot en närmast fiktiv arbetsmarknad? Jag träffar reumatiker, ms-sjuka,
              cancersjuka och många andra, och de är förtvivlade över denna
              prövning.
            </seg>
            <seg n="3d0ab27a">
              Hade det inte varit bättre om ni svarat på våra erbjudanden om
              gemensamma överläggningar? Är prestigen så viktig för regeringen
              att ni inte kan lägga den åt sidan och sätta er vid förhandlingsbordet?
              Under åren framöver har vi en socialförsäkringsutredning. Tänk
              om vi hade kunnat lösa de akuta bekymren och sedan gemensamt ta
              oss an de långsiktiga strategiska frågorna.
            </seg>
            <seg n="fcf6b027">
              Det duger inte, allvarligt talat, att enbart hänvisa till Alliansens
              interna arbetsgrupper i slutna rum och sedan inte vara beredda
              att rucka på ens ett enda kommatecken. Den arrogansen var inte
              lyckad när vi hade majoritetsregering. Den blir än mindre framgångsrik
              nu när det är en minoritetsregering. Mitt råd till er är: Kom
              ut ur bunkern! Se verkligheten och inte Alliansens broschyrer!
            </seg>
            <seg n="9286251c">
              Jag är stolt över att vi nu kan få en förändring till stånd.
              Jag hade hoppats att vi hade kunnat få stöd för vårt tredje förslag
              men inser att vi får fortsätta den kampen. Men jag är glad för
              det stöd vi har fått från fackföreningsrörelsen, påskuppropet,
              läkare, diakoner, handikappförbund och många andra som säger:
              Äntligen händer något! Äntligen pressar riksdagen, folkets valda,
              regeringen till att göra någonting.
            </seg>
            <seg n="1e75102a">
              Jag hoppas innerligt att vi i omröstningen i dag får en majoritet
              så att vi kan rätta åtminstone några av de uppenbara fel som finns
              i regeringens sjukförsäkringsreform.
            </seg>
          </u>
          <note n="64dfcbd9">
            I detta anförande instämde Ann-Christin Ahlberg, Johan Andersson,
            Phia Andersson, Håkan Bergman, Hannah Bergstedt, Patrik Björck,
            Catharina Bråkenhielm, Sven-Erik Bucht, Gunilla Carlsson i Hisings
            Backa, Christer Engelhardt, Kerstin Engle, Kenneth G Forslund,
            Monica Green, Roza Güclü Hedin, Billy Gustafsson, Jonas Gunnarsson,
            Kerstin Haglö, Arhe Hamednaca, Jörgen Hellman, Shadiye Heydari,
            Hans Hoff, Carina Hägg, Eva-Lena Jansson, Morgan Johansson, Anders
            Karlsson, Annelie Karlsson, Yilmaz Kerimo, Kurt Kvarnström, Katarina
            Köhler, Hillevi Larsson, Jan-Olof Larsson, Désirée Liljevall,
            Teres Lindberg, Åsa Lindestam, Fredrik Lundh Sammeli, Louise Malmström,
            Carina Moberg, Pyry Niemi, Ingemar Nilsson, Jennie Nilsson, Ingela
            Nylund Watz, Jasenko Omanovic, Christina Oskarsson, Veronica Palm,
            Leif Pettersson, Maria Stenberg, Per Svedberg, Suzanne Svensson,
            Björn von Sydow, Anna-Lena Sörenson, Börje Vestlund, Tommy Waidelich,
            Anna Wallén, Meeri Wasberg, Anders Ygeman, Christina Zedell och
            Sven-Erik Österberg (alla S).
          </note>
          <note type="speaker" n="8bad5d4c">
            Anf. 6 GUNVOR G ERICSON (MP):
          </note>
          <u who="unknown" xml:id="i-f52c0bbbea478b87-0" n="a62e2b4e">
            <seg n="6108e4b8">
              Herr talman! Nu står vi då här igen i denna kammare och debatterar
              sjukförsäkringen som så många gånger förr. Till vilken nytta har
              beslutet fördröjts en vecka? Inte har människor blivit friskare
              för det. Inte har människor fått större hopp och tilltro till
              att det finns en sjukförsäkring som fungerar när man behöver den.
            </seg>
            <seg n="0b5985bb">
              Faktum är att regeringen inte har återkommit till riksdagen med
              några förslag trots löften i höstas från socialförsäkringsminister
              Ulf Kristersson att återkomma med förslag. Först hette det att
              man skulle återkomma till vårvintern och sedan till våren. Nu
              är det sommar, och regeringen har ännu inte lagt fram något förslag.
            </seg>
            <seg n="192cdfe7">
              En skrivelse kom den 25 maj. Det var en så kallad departementsskrivelse.
              Men ännu vet inte vi riksdagsledamöter om det blir något förslag
              av den och om det kommer någon proposition i höst.
            </seg>
            <seg n="66887965">
              Beslutet i dag handlar om ett utskottsinitiativ med två förslag.
              Detta ska inte ställas emot en departementsskrivelse, utan det
              handlar om just dessa två konkreta förslag. Förslagen är ett uppdrag
              till regeringen om förändring. Vi som riksdagsledamöter kan fatta
              beslut om att uppdra detta till regeringen.
            </seg>
            <seg n="fdc07e7a">
              Det har blivit alltmer uppenbart att regeringen Reinfeldts modell
              med hårdare regler för sjuk- och arbetslöshetsförsäkringar har
              resulterat i att allt fler står utanför trygghetssystemen.
            </seg>
            <seg n="ee37c26a">
              Många sjuka och arbetslösa måste i stället söka försörjningsstöd
              från kommunen. Andra står helt utan stöd. Ekot rapporterar att
              minst 700 personer står helt utan ersättning trots att de har
              läkarintyg som säger att de inte kan arbeta. De har blivit vad
              som kallas för nollklassade. Det är ett stort misslyckande för
              politiken i ett rikt land som Sverige. Men är det egentligen ett
              misslyckande, eller är det medvetet? Man kan undra.
            </seg>
            <seg n="e16a2ee3">
              I går presenterade Göteborgs-Posten ett pm från Socialdepartementet
              som visar att regeringen kände till att de nya sjukreglerna skulle
              kunna skapa problem, men körde över ministern som ville rätta
              till dem.
            </seg>
            <seg n="4a0b0fc8">
              Det sorgligaste i hela denna soppa är alla de människor som har
              drabbats av otaliga turer och regelförändringar i sjukförsäkringen.
              Men detta har också inneburit problem för Försäkringskassan. Jag
              minns den hearing vi hade i riksdagen i april 2008 inför beslutet,
              då dåvarande chefen för Försäkringskassan Curt Malmborg sade:
              Det kommer att innebära problem om ni genomdriver denna reform
              så snabbt eftersom vi står mitt uppe i en omorganisation av Försäkringskassan
              för att göra en statlig myndighet av 25 regionala.
            </seg>
            <seg n="965a9a49">
              Regeringen lyssnade inte. Regeringen drev igenom förändringarna.
              Nu vet vi att Försäkringskassan har jättesvårt att få sin budget
              att gå ihop precis det som man varnade för.
            </seg>
            <seg n="0227f441">
              Miljöpartiet har under denna tid arbetat hårt för att förhindra
              de värsta smällarna för människor vars trygghet dras undan. Vi
              har tillsammans med Socialdemokraterna och Vänsterpartiet i arbetsmarknadsutskottet
              och i socialförsäkringsutskottet under det senaste året medverkat
              till initiativ för att genom riksdagen förmå regeringen att stoppa
              de värsta effekterna av utförsäkringspolitiken.
            </seg>
            <seg n="cb972ef2">
              Det initiativ som vi rödgröna lade fram den 7 juni i socialförsäkringsutskottet
              handlar om tre konkreta förslag.
            </seg>
            <seg n="43d362de">
              Det första är att stoppa utförsäkringarna genom att de som prövar
              arbetslivsintroduktion hos Arbetsförmedlingen ska vara kvar i
              sjukförsäkringen. Det andra är att förbättra villkoren för de
              nollklassade. Det tredje är att förändra prövningen av människors
              arbetsförmåga så att de inte längre prövas mot en fiktiv arbetsmarknad.
            </seg>
            <seg n="79c52a97">
              Vi har inte fått gehör för att stoppa utförsäkringarna. Men de
              två andra punkterna finns det majoritet för i riksdagen, och det
              fanns det även i förra veckan då Moderaterna begärde återremiss.
            </seg>
            <seg n="1d8e372c">
              Men har då de partier som ville ha återremissen tagit några initiativ
              under den vecka som har gått för att skapa dialog? Svar nej. Och
              det har inte saknats möjligheter. Vi är flera ledamöter som har
              varit på resa med Parlamentariska socialförsäkringsutredningen
              och där träffat varandra. Men några initiativ har inte tagits.
            </seg>
            <seg n="3504e5a0">
              Under denna tid har 6 000 svårt sjuka människor på grund av ändrade
              regler blivit nollklassade. De har inte kunnat arbeta. De har
              blivit utförsäkrade eftersom reglerna säger att de ska till Arbetsförmedlingen
              när tidsgränsen har passerats. Samma personer kan efter tre månader
              hos Arbetsförmedlingen få komma tillbaka till sjukförsäkringen
              när det har visat sig att de inte har kunnat tillgodogöra sig
              någon aktivitet hos Arbetsförmedlingen eftersom de har så pass
              nedsatt arbetsförmåga. Men då har de blivit nollklassade. Det
              går inte att säga: Tänkte inte på det! Regeringen kände till konsekvenserna.
              Ändå drev man igenom regeländringarna. Protesterna växer och växer.
              Men det utlovade förslaget från minister Kristersson dröjer.
            </seg>
            <seg n="383454a9">
              I juni 2010 fick jag ett mejl av en tjej som hade blivit utförsäkrad
              och som berättade om sin historia. Häromdagen skrev hon till mig
              igen. Hon hade överklagat till förvaltningsrätten, som några hade
              uppmanat henne att göra men utan resultat. Nu lever hon och hennes
              son på socialbidrag. Han är ett av alla dessa fattiga barn.
            </seg>
            <seg n="00a7a2cc">
              Hon skriver: Alliansens sjukförsäkringspolitik har totalt raserat
              mitt liv. Jag vet inte hur jag ska kunna gå vidare. Ska man som
              funktionshindrad leva på socialbidrag resten av livet utan möjlighet
              att få den hjälp man behöver för att man har hamnat utanför ett
              system som inte ens var klart när man beslutade om det 2008?
            </seg>
            <seg n="28a6f3e3">
              Regeringen skissar i sin skrivelse på en ny ersättningsform som
              är väsentligt lägre än tidigare sjukersättning, det vill säga
              223 kronor per dag och i samma nivå som den lägsta ersättningen
              i arbetslivsintroduktionen.
            </seg>
            <seg n="1f3943d9">
              Det vi, Miljöpartiet, Socialdemokraterna och Vänstern, föreslår
              är att dessa personer ska få en ersättning i nivå med den de hade
              tidigare, när de hade sjukersättning. Det är en nödbroms för att
              inte fler ska kastas in i det verkliga utanförskapet och nollklassas.
              Det är varken värdigt eller acceptabelt att det är så i vårt land.
              Ingen har valt att bli svårt sjuk.
            </seg>
            <seg n="94f78034">
              Visst finns det grupper som aldrig har haft någon sjukersättning
              och sådana som kommer in i systemet som nya och blir nollklassade.
              Som tidigare togs upp i debatten omfattas inte alla av detta förslag.
              Det stämmer. Men vi måste fortsätta att jobba för detta, och Miljöpartiet
              kommer att driva på för att det ska finnas ett golv i både sjukförsäkring
              och arbetslöshetsförsäkring. Det kommer vi att ta upp i Parlamentariska
              socialförsäkringsutredningen.
            </seg>
            <seg n="0c230755">
              Det är självklart att den som kan jobba också ska göra det. Men
              det är lika självklart att det inte går att sätta tidsgränser
              för hur länge sjukdomar varar. Däremot kan man sätta tidsgränser
              för när människor ska tillförsäkras stöd och rätt till rehabilitering.
              Vi har därför velat införa rätt för sjukskrivna att få tillgång
              till arbetslivsintroduktion hos Arbetsförmedlingen och samtidigt
              behålla sin sjukpenning så länge man inte har någon arbetsförmåga.
              Arbetsförmedlingen kan då koncentrera sig på den som efter rehabilitering
              har möjlighet att komma tillbaka till jobb. Det är ett effektivt
              sätt att arbeta. Tyvärr fanns det inte stöd för detta förslag
              i utskottet, utan utförsäkringarna kommer att fortsätta.
            </seg>
            <seg n="76ff953f">
              Vidare anser vi att prövning av arbetsförmågan, som görs efter
              180 dagars sjukskrivning, av rättssäkerhetsskäl och i avvaktan
              på en långsiktig lösning behöver ändras till hur det var tidigare.
              Den prövning som görs i dag sker mot en i det närmaste fiktiv
              arbetsmarknad, vilket får stora konsekvenser bland annat för människor
              som klarar ett arbete på deltid. Det finns människor som känt
              sig tvungna att säga upp sin deltidsanställning för att söka ett
              arbete på heltid, ett arbete som inte finns, och alltså gått ut
              i öppen arbetslöshet.
            </seg>
            <seg n="1c27c1d7">
              Två av de tre punkter som vi rödgröna har lagt fram har riksdagen
              nu att ta ställning till. Sverigedemokraterna följde Moderaternas
              linje på en punkt, vilket innebär att människor fortsätter att
              utförsäkras och bollas mellan Försäkringskassan och Arbetsförmedlingen.
              Men de två punkter vi i dag har att ta ställning till är i alla
              fall ett steg framåt.
            </seg>
            <seg n="58eaf459">
              Inspektionen för socialförsäkringen, som är tillsynsmyndighet,
              pekar visserligen på den punkt som vi lyft fram men inte fått
              igenom, och skriver i sitt remissvar att handläggarna uppfattar
              att de försäkrade i samband med arbetslivsintroduktionen lägger
              ner mycket fokus och tid på att försöka utröna sin fortsatta ekonomiska
              situation och detta tar kraft ifrån att diskutera och planera
              hur arbetslivsintroduktionen med Arbetsförmedlingens hjälp ska
              utformas. Därmed kan antas att det är av vikt att den försäkrades
              ersättningssituation är tydlig så att den försäkrade tillgodogör
              sig arbetslivsintroduktionen på bästa sätt.
            </seg>
            <seg n="bc1257e2">
              Ja, ekonomisk och social trygghet är en grundläggande faktor
              för hälsa. Det har vi i kammaren egentligen varit överens om.
              När vi våren 2008 fattade beslut om folkhälsopolitiken fanns ett
              målområde som riksdagen var överens om, nämligen målområdet Ekonomisk
              och social trygghet. Det handlar om mål för att uppnå en bättre
              folkhälsa. Det tycks regeringen ha glömt bort.
            </seg>
            <seg n="545a164c">
              Sedan regeringen införde ändrade regler i sjukförsäkringen har
              många utförsäkrats. Det är människor av kött och blod som skulle
              vilja jobba om de bara kunde. Det är föräldrar som till sina barn
              nu måste säga: Sorry, jag har inte råd att köpa några nya skor
              till dig i sommar. Det är ungdomar som likt Hanna Fredriksson
              jobbar extra parallellt med gymnasiestudierna för att hjälpa sin
              mamma som är utförsäkrad.
            </seg>
            <seg n="1553c1bd">
              Vi har i inledningen av debatten hört moderater med stödpartier
              diskutera formfrågor i stället för att erkänna att sjukförsäkringen
              inte fungerar. Lägg formaliasnacket åt sidan! Se att det är människor
              det handlar om! Det handlar om människor som när de blev sjuka
              fick en tillfällig sjukersättning där det fanns en grundnivå som
              nu har ryckts undan. De ska nu söka jobb hos Arbetsförmedlingen
              i konkurrens med alla andra som nyligen arbetat och har färska
              utbildningar. Till en början får de gå arbetslivsintroduktionen
              även om de mår dåligt. Över hälften av dem som började i arbetslivsintroduktionen
              har åter blivit sjukskrivna många utan rätt till ersättning; de
              har alltså blivit nollklassade.
            </seg>
            <seg n="4fd74873">
              Det förslag vi lägger fram i dag handlar om dem som fanns i försäkringen
              och hade ersättning men för vilka benen slogs undan. När människor
              blev av med sjukersättningen förlorade de också rätten till bostadsbidrag.
              Det som regeringspartierna här kallar nytt är egentligen en återgång
              till tidigare regler men på en betydligt lägre nivå.
            </seg>
            <seg n="9df9adb4">
              Ett exempel är en person som var studerande men blev sjuk. Han
              är en av alla dem som fått tidsbegränsad sjukersättning på garantinivån
              8 500 kronor samt bostadstillägg på 4 000 kronor för personer
              med sjukersättning. Han miste båda dessa ersättningar. Han fick
              i stället en lägstaersättning på 3 500 kronor efter skatt. Nu
              tänker ni från regeringspartierna på det förslag som redovisats
              på DN Debatt, men det finns faktiskt inte något förslag i riksdagen
              ännu. Den skiss som presenteras i DN visar dessutom endast på
              förändringar på marginalen. Man sätter plåster på ett i grunden
              sjukt system.
            </seg>
            <seg n="fde18528">
              Även om regeringen slår sig för bröstet om sin stora sjukförsäkringsreform
              och tycker att den i grunden är bra visar fakta på en annan bild.
              Statistiken visar att sjukskrivningarna började minska från 2003.
              Det är inte okej att offra människor på vägen till en bättre sjukförsäkring.
              Det är uppenbart för alla att människor inte känner tilltro till
              den sjukförsäkring vi nu har. Rehabkedjan leder inte till färre
              sjukdagar, vilket nyligen visats i en avhandling från Karolinska
              Institutet.
            </seg>
            <seg n="833c4a3d">
              Många organisationer och enskilda personer har kritiserat regeringens
              sjukförsäkringsreform, men regeringen vill inte lyssna. Det är
              sorgligt att Moderaterna och kompani inte inser det parlamentariska
              läget. Ni har inte majoritet i riksdagen. Hur ska ni kunna lägga
              fram förslag i höst när ni inte har majoritet? Eller räknar ni
              med att få passivt stöd av någon annan?
            </seg>
            <seg n="980ffa53">
              Miljöpartiet vill inte vänta med att ge regeringen i uppdrag
              att göra ändringar. Därför har vi i de rödgröna partierna tillsammans
              tagit utskottsinitiativ som kammaren nu äntligen får ta ställning
              till.
            </seg>
            <seg n="98ef5a32">
              Lägg ned prestigen! Inse att denna nödbroms är ett steg som vi
              nu uppdrar åt regeringen att göra någonting med. Sjukförsäkringen
              behöver reformeras i grunden. Det behövs en sjukförsäkring som
              man kan lita på och som ger rehabilitering tillbaka i arbete samt
              ekonomisk trygghet under tiden. Det är inte bra bara för den enskilde
              individen. Det är också bra för samhällsutvecklingen.
            </seg>
            <seg n="22462016">
              Vi måste våga tänkta nytt. Det går inte att lappa och laga ett
              i grunden sjukt system. Miljöpartiet ser att många människor far
              illa i sjukförsäkringssystemet och bollas mellan sjukförsäkring
              och a-kassa och mellan Försäkringskassan och Arbetsförmedlingen.
              Därför vill vi se en modernisering av hela försäkringen, det vi
              kallar arbetslivstrygghet.
            </seg>
            <seg n="9d4d90f3">
              I dag har vi att ta ställning till två konkreta förslag. Jag
              yrkar därför bifall till utskottets förslag i betänkandet så att
              riksdagen äntligen kan ge uppdrag till regeringen.
            </seg>
          </u>
          <note n="5ad4f314">
            I detta anförande instämde Agneta Luttropp (MP).
          </note>
          <note type="speaker" n="80545b40">
            Anf. 7 ERIK ALMQVIST (SD):
          </note>
          <u who="unknown" xml:id="i-27f25b2be54ed94f-0" n="a62e2b4e">
            <seg n="74f1b8cc">
              Herr talman! Jag vill börja med att yrka bifall till utskottets
              förslag i betänkandet. Det känns inte alltför motiverat att stå
              här i dag och föra samma debatt som för en vecka sedan, för att
              landa i samma slutsatser som då, detta till miljonkostnader för
              skattebetalarna. Det är dock, som sagt, regeringens val.
            </seg>
            <seg n="1636af21">
              Jag vill tacka de rödgröna för god samverkan kring ett par mycket
              viktiga reformer gällande sjukförsäkringen. Det gäller kanske
              framför allt en förbättrad ersättningsnivå för de nollklassade.
              Det är en särskilt angelägen reform inte minst i ljuset av det
              som framkommit de senaste dagarna, nämligen att regeringen trots
              vetskap om hur de nya reglerna skulle drabba utsatta och sjuka
              grupper valde att införa dem 2009.
            </seg>
            <seg n="c8bb11ea">
              Gunnar Axén talar om dagens initiativ som ett hyckleri från oppositionen
              för att vi snabbt vill få till förbättringar i sjukförsäkringen.
              Om det är något som är ett hyckleri är det sättet på vilket regeringen
              genomför försämringar. Regeringen vet att det får oacceptabla
              konsekvenser för vissa grupper, och ändå genomför man förändringarna.
              Under flera år mörkar man att man har den vetskapen, och i riksdagens
              talarstol samt inför journalister och tv-kameror talar man om
              konsekvenserna som oväntade, vilket de uppenbarligen inte var.
              Det är hyckleri.
            </seg>
            <seg n="517b978d">
              Gunnar Axén och flera andra alliansföreträdare talar om dagens
              initiativ som om det står i motsats till ett paket med regeringsförslag.
              Det är helt fel. Regeringen har hittills under mandatperioden
              inte kommit med några som helst förslag på dessa områden för att
              förbättra sjukförsäkringen. Man har talat om att det ska komma
              förslag till förbättringar. Först skulle de komma under vintern,
              sedan sköt man på det till vårvintern och därefter till våren.
              Nu står vi här mitt i sommaren, drygt en vecka efter att riksdagen
              egentligen skulle ha stängt för sommaren, och vi har fortfarande
              inte sett några förslag från regeringen. Det finns bara en uppsättning
              förslag, nämligen de två förslagen i dagens utskottsinitiativ.
              När regeringen behagar komma in med förslag till förbättringar
              av sjukförsäkringen kommer vi naturligtvis att ta ställning till
              dem då om de nu kommer; det återstår att se.
            </seg>
            <seg n="b0a7c692">
              Jag vill också tacka Alliansen för att de hjälpt oss sverigedemokrater
              att stoppa de rödgrönas ambition att urholka grunden för en progressiv
              sjukförsäkring som uppmuntrar till rehabilitering och återgång
              till arbetsmarknaden. Det hade de facto blivit konsekvensen av
              det tredje förslaget i det initiativ som kom från de rödgröna.
              Där vill man mer eller mindre återgå till de gamla regelverken.
            </seg>
            <seg n="1daaeaaf">
              Tack vare att Alliansen stötte oss sverigedemokrater i den frågan
              insåg de rödgröna att de inte fick majoritet. De backade från
              sitt eget förslag för att i stället ansluta sig till Sverigedemokraternas
              linje. Det är därför vi står här i dag med två väldigt bra förslag
              inte några omfattande förändringar men ändå mycket viktiga förändringar
              för vissa grupper som finns inom sjukförsäkringen.
            </seg>
            <seg n="b1dc25ec">
              Men nu vänder jag mig återigen till er i Alliansen: Ni måste
              lära er att ta regeringsansvar! Ni måste lära er att söka stöd
              för er politik, söka få majoritet, så att ni kan uppnå något slags
              kontinuitet och långsiktighet i det politiska arbetet och i styret
              av Sverige!
            </seg>
            <seg n="9e91b636">
              Vi har hittills inte sett några som helst samtal i vare sig sjukförsäkringsfrågan
              eller några andra frågor. I stället har man suttit här i kammaren,
              tryckt på knappen, hållit för ögonen, blundat och hoppats på att
              oppositionspartierna ska rösta med och sluta driva egen politik.
              Man har lämnat besluten i riksdagen vind för våg.
            </seg>
            <seg n="3d3f9b37">
              Departementspromemorian har vi inte hört någonting om från regeringens
              sida. Om det nu är så som Solveig Zander med flera säger att man
              vill ha en bred överenskommelse, en bred politisk diskussion för
              att komma fram till gemensamma förändringar borde man såklart
              ha hört av sig till oss redan i höstas eller vintras eller under
              våren eller åtminstone när man lanserade några av de förslag som
              kommer att komma med departementspromemorian. Men ingenting har
              vi hört. Det är inte att ta ansvar.
            </seg>
            <seg n="121e7a2e">
              Ni måste lära er: Det är regeringen som styr, men det är inte
              regeringen som bestämmer, när nu regeringen är i minoritet, utan
              då är det riksdagen som bestämmer.
            </seg>
            <seg n="53ca49b7">
              Faktum är det säger lite om regeringens prioriteringar att de
              enda gånger under den här mandatperioden då man har sökt ett brett
              stöd för att få majoritet för sin politik, de enda två politiska
              områden som man har tyckt vara högt prioriterade har gällt
            </seg>
            <seg n="46777094">
              Det säger någonting om regeringens prioriteringar: Det är angeläget
              att söka stöd för anfallskrig mot ett nordafrikanskt land, det
              är angeläget att öka en redan ansvarslös massinvandring, men det
              är inte angeläget att söka stöd för en fungerande sjukförsäkring,
              för jobbpolitik eller för skola, vård och omsorg. Alla de andra
              förslagen har man lämnat vind för våg.
            </seg>
            <seg n="970b8c7f">
              Det är på grund av den passiva regeringen, som inte tar ansvar,
              som oppositionen nödgas ta egna initiativ för att få till stånd
              förbättringar inte om ett eller kanske två år eller kanske aldrig
              någonsin, så länge man kan mörka de faktiska konsekvenserna av
              de egna reformerna, utan här och nu, för att få förslag här och
              nu som kan implementeras redan till årsskiftet.
            </seg>
            <seg n="42e88eb3">
              Det är därför som jag med stolthet, herr talman, i dag kommer
              att trycka på knappen för förbättringar för de sjuka i Sverige.
            </seg>
          </u>
          <note n="28f34e82">
            I detta anförande instämde William Petzäll och Björn Söder (båda
            SD).
          </note>
          <note type="speaker" n="7075e582">
            Anf. 8 WIWI-ANNE JOHANSSON (V):
          </note>
          <u who="wiwi-anne_johansson_04830b" xml:id="i-7e5efe362afd6a32-0" n="82018459">
            <seg n="d329215f">
              Herr talman! Så står vi då här igen i kammaren och debatterar
              vissa förändringar i sjukförsäkringen. Det var bara en dryg vecka
              sedan sist, och ytterligare några sjuka har utförsäkrats till
              fattigdom, och några har nollklassats.
            </seg>
            <seg n="7e56e507">
              Under tiden har vi kunnat ta del av ett tidigare hemligt pm från
              Socialdepartementet som visar svart på vitt att regeringen mycket
              väl visste vad som skulle hända dem som skulle nollklassas i den
              nya sjukförsäkringen. Iskallt skickade regeringen ut sjuka i fattigdom.
              Det var inte ett misstag. Det var iskall beräkning. Så agerar
              en högerregering.
            </seg>
            <seg n="7757c474">
              Herr talman! Jag vill återigen poängtera att det går bra för
              sjukförsäkringen, till och med mycket bra. Sjukförsäkringen är
              en ren vinstmaskin, som ger staten överskott på miljarder vartenda
              år, vissa år till och med så mycket som 10 miljarder. Mellan åren
              2010 och 2014 beräknas överskotten bli hela 63 miljarder kronor.
              Det kan vara bra att ha med sig i dag, eftersom sjukpenning ofta
              beskrivs som en stor kostnad för staten.
            </seg>
            <seg n="1538a50b">
              Men för dem som är sjuka går det inte lika bra. Ungefär 50 000
              har åkt ur försäkringen, och mer än hälften åker tillbaka in igen.
              Bara 3 procent har lyckats bli så friska att de har kunnat få
              ett vanligt jobb utan stöd. 75 000 ska de utförsäkrade bli fram
              till 2014, enligt dystra prognoser. I dag står minst 700 personer
              helt utan skydd. Det är väldigt dystert.
            </seg>
            <seg n="b1832be2">
              En av dem skriver så här på min blogg i en kommentar:
            </seg>
            <seg n="a04fd873">
              Själv utförsäkrad sedan 1 april, gått på knäna sedan dess då
              frugan måste till USA och ta hand om sina åldriga föräldrar under
              tre månader, och socialen vägrar ge mig ett öre då de anser att
              hon är försörjningsansvarig för mig. Men hon kan inte jobba i
              USA då hon på heltid ska ta hand om två sjuka åldringar! Och hon
              kan inte vara här hos mig samtidigt och vara arbetssökande. Enligt
              soc är det inte hennes sak att ta hand om föräldrarna.
            </seg>
            <seg n="930fb240">
              Nej, säger jag, kanske inte. Men enligt samma soc och enligt
              regeringen är det hennes och andra giftas eller sambors skyldighet
              att försörja en utförsäkrad.
            </seg>
            <seg n="94dde4f7">
              Han fortsätter: I april fick jag 4 200 kronor från Alfakassan,
              fick 2 000 från Svenska kyrkan. Det är allt jag hade att leva
              på. Fick låna till hyran och räkningarna och mat. Under maj fick
              jag 5 400 kronor från Alfa och lånade till mat för att kunna betala
              räkningar. Soc värderade min gamla 2 000 kronors rosthög till
              bil till 35 000 kronor (!) så att jag inte skulle kunna få någonting.
              Man blir ju tokig. Jag är trött och har dåliga nerver och orkar
              inte kämpa med allt detta.
            </seg>
            <seg n="e64e5293">
              Herr talman! Det är bara ett exempel av många på hur folk har
              det i Alliansens Sverige.
            </seg>
            <seg n="843a1010">
              Den här historiska förändringen i sjukförsäkringssystemet har
              blivit en riktig succé. Det säger i alla fall moderater och folkpartister
              i kör. Sjuktalen har gått ned, och det finns faktiskt de som har
              fått jobb, säger de. Ja, det gör det. Det finns några enstaka
              procent som har fått jobb. Noga räknat har 3 procent av de ungefär
              50 000 utförsäkrade fått jobb. Det är mellan 1 200 och 1 400 personer,
              och det är gott för dem.
            </seg>
            <seg n="1da60ca4">
              Men de andra som valsar runt i systemet, vad händer med dem?
              Jo, de inte bara jagas av sin sjukdom utan piskas nu också av
              fattigdomens björkris. Men det är väl så det ska vara i det borgerligt
              styrda Sverige. Det är väl det som kallas arbetslinjen.
            </seg>
            <seg n="337b9b22">
              För att arbetslinjen ska gälla gäller det att skapa drivkrafter,
              drivkrafter för sjuka och arbetslösa för att de ska komma igen,
              för att de ska skaffa sig ett arbete, för att de ska bli friska,
              friska på den tid som tjänstemän och ministrar har tänkt ut. En
              majoritet här i riksdagen har sett till att sänka sjukersättningen
              och göra det svårare att kvalificera sig för en sjukpenninggrundande
              inkomst som det går att leva på, har sänkt ersättningen i föräldraförsäkringen
              och har skurit ned på a-kassan. Det är drivkrafter för sjuka,
              handikappade och arbetslösa.
            </seg>
            <seg n="dcc17096">
              Herr talman! När Ulf Kristersson blev minister tog han fram förstoringsglaset
              för att kolla om det fanns några sprickor i sjukförsäkringen.
              Det läcker som ett såll, men det tar tid innan Kristersson kommer
              till skott. Han lovar och lovar, men inget händer. Vid jul skulle
              det komma förslag, och efter jul skulle det komma förslag. Sedan
              blev det vårvinter, och vi har fortfarande inga förslag från regeringen
              om förändringar lagda på bordet här i riksdagen.
            </seg>
            <seg n="2a158222">
              Vad som finns är en departementspromemoria som är långt från
              riksdagen och som har förslag som är långt ifrån tillräckliga
              för att täta sprickorna. Det är knappt helt mellan hålen i sjukförsäkringen.
            </seg>
            <seg n="77a48241">
              Därför, herr talman, tog vi rödgröna i utskottet ett initiativ
              för att försöka se till att täta de allra värsta sprickorna. Vi
              rödgröna vill att så kallade nollklassade ska få tillbaka sin
              tidigare sjukpenninggrundande inkomst.
            </seg>
            <seg n="5f553f39">
              Vi vill att den som är sjuk även efter 550 dagar ska få sjukpenning
              och att det ska gälla även för den som deltar i arbetslivsintroduktion.
              Det är orimligt att många som sjuka eller friska tvingas in i
              arbetslivsintroduktion förlorar tusenlappar varje månad, ja, upp
              till 4 000 kronor, på att arbetslivsintroduceras. Hur rimmar det
              med regeringens arbetslinje? Den sjuke blir inte friskare, utan
              bara ännu fattigare.
            </seg>
            <seg n="052c96ad">
              Vi vill att den som har varit sjuk i 180 dagar ska prövas mot
              en arbetsmarknad som finns i verkligheten, inte bara i en önskedröm.
              Dagens regler innebär i praktiken att arbetsgivare kan förlora
              värdefulla medarbetare efter bara ett halvårs sjukskrivning, därför
              att den som är sjuk och inte längre kan jobba heltid tvingas ta
              ett annat arbete. I praktiken innebär det också att anställningstryggheten
              kan rundas redan efter ett halvår som sjuk.
            </seg>
            <seg n="0855ba3e">
              I teorin innebär det att om du så bara kan lyfta ett enda finger
              och knacka på en dator har du en viss arbetsförmåga och ska kunna
              ta ett jobb. Vem som helst utom allianspartierna och regeringen
              inser att det faktiskt bara är i teorin man då kan få ett jobb.
            </seg>
            <seg n="46e964aa">
              Herr talman! Det är bra att vi har en majoritet för att nollklassade
              ska få tillbaka sin sjukpenninggrundande inkomst och att prövningen
              mot en teoretisk arbetsmarknad ska bort. Men vi och alla utförsäkrade
              är bestörta och besvikna över att Alliansen och Sverigedemokraterna
              inte vill stoppa utförsäkringarna, inte vill ta bort stupstocken.
              Men vi är inte förvånade.
            </seg>
            <seg n="31c4a818">
              Man kan undra hur det blev så här. Hur blev det möjligt att jaga
              sjuka med tidsgränser satta av byråkrater och politiker? Hur blev
              det möjligt att nonchalera läkarintyg och strunta i att se att
              många svårt sjuka inte blev friska på utsatt tid? Hur var det
              egentligen med den så kallade sjukskrivningsexplosionen, som inträffade
              mellan 1997 och 2002 och som i sin förlängning lett till dagens
              omänskliga sjukskrivningsregler?
            </seg>
            <seg n="3fe3ce41">
              LO pekar i sitt remissvar på regeringens departementsskrivelse
              på några viktiga punkter. Både arbetsmiljöforskaren Töres Theorell
              och sociologen Walter Korpi har visat att under 90-talet ökade
              kraven på de anställda samtidigt som deras kontroll över arbetstider
              och arbetsvillkor minskade. Resultatet blev en psykisk anspänning
              och försämrad psykosocial arbetsmiljö på många arbetsplatser.
            </seg>
            <seg n="3b3425cf">
              De som drabbades allra värst var kvinnor och det är kvinnor.
              Det var framför allt de kvinnodominerade arbetsplatserna, ofta
              i den offentligt finansierade sektorn, som var med och sanerade
              ekonomin efter 90-talskrisen. 85 procent av ökningen förklaras
              av att sjukskrivningarna då blev längre. Hur blev det så? Ja,
              anledningen till det var flera politiska beslut som gjorde att
              rehabiliteringen försämrades.
            </seg>
            <seg n="b7868b34">
              Regeringen Bildt började med att i början av 90-talet skära ned
              på statsbidraget till företagshälsovården. Försäkringskassans
              och Arbetsförmedlingens uppgifter renodlades sedan, och anpassningsgrupperna
              ute på många arbetsplatser försvann nästan helt. Det blev allt
              svårare för arbetsgivare att få hjälp med att rehabilitera tillbaka
              anställda helt eller delvis. Därför ökade antalet långtidssjukskrivna,
              och det talades om en sjukskrivningsexplosion. Det blev inte så
              många fler sjukskrivna, men de som var sjuka blev sjukskrivna
              längre, av just de här skälen.
            </seg>
            <seg n="17ff8cfe">
              Men i debatten började man tala om attitydproblem och bristande
              arbetsvilja. Nu skulle tumskruvarna dras åt på dem som inte gick
              upp på morgonen och jobbade och bidrog till samhället. Ute på
              arbetsplatserna ökade kraven på utbildning, och hundraprocentig
              prestation är ett måste i dag.
            </seg>
            <seg n="64302c37">
              Men i stället för att noggrant studera anledningarna till att
              sjuka inte kunde komma i gång i jobb igen är det misstro och krav
              på den enskilde som har präglat den historiska sjukförsäkringen
              av 2008 års modell.
            </seg>
            <seg n="85b46a02">
              En rapport från LO visar att det är betydligt vanligare att de
              som utförsäkras från sjukförsäkringen har jobbat inom hotell och
              restaurang, städbranschen eller handeln eller varit kommunalanställda
              innan de blev långtidssjukskrivna. Framför allt är det kvinnor
              och låginkomsttagare med tunga jobb som drabbas. I klartext innebär
              regeringens politik en utslagning av arbetarklassens kvinnor samtidigt
              som skatterna har sänkts för dem som tjänar mest. Det är gammal
              välkänd klasspolitik.
            </seg>
            <seg n="23ab9601">
              Jag hoppas att den sittande Socialförsäkringsutredningen gör
              denna historiska tillbakablick och analys och att man också gör
              en jämställdhetsanalys. Jag hoppas att utredningen lägger tonvikt
              på förslag som innebär stöd för den enskilde att komma tillbaka
              till arbetslivet efter rehabilitering i lugn och ro. Jag hoppas
              att piskan läggs undan och att misstron mot sjuka begravs för
              alltid.
            </seg>
            <seg n="9a06bcf1">
              Herr talman! I dag debatterar vi några akuta förändringar för
              de sjuka. Många fler förändringar krävs. Det är vi medvetna om.
              Och vi hoppas förstås få majoritet också för att stoppa utförsäkringarna
              så småningom. Tyvärr blir det inte så nu, eftersom Alliansen och
              Sverigedemokraterna är motståndare till att ta bort stupstocken.
              Jag beklagar det.
            </seg>
            <seg n="a109c543">
              Jag beklagar också att ni i Alliansen i dag återigen ojar er,
              som det heter, över att ni inte har fått tid att hämta in tillräckligt
              många remissvar. Helst vill ni veta på kronan när vad det skulle
              kosta att ta hand om de allra mest utsatta som ni iskallt såg
              till att slänga ut ur systemet.
            </seg>
            <seg n="fa491aad">
              Men till er vill jag i dag igen säga: Om det skulle kosta någon
              miljard, vilket ingenting tyder på, finns det pengar att hämta
              för de allra mest utsatta, de som är sjuka och som är sjuka länge.
            </seg>
            <seg n="add63a13">
              Herr talman! Det kommer att finnas ett överskott på 63 miljarder
              i sjukförsäkringen fram till 2014. Då använder vi väl någonting
              av det överskottet till det som det är tänkt, nämligen till de
              sjuka. För vad tror ni detta kostar alla de sjuka, som ni hanterar
              dem? De må vara 700, 7 000 eller bara 7 stycken.
            </seg>
            <seg n="58ea83f6">
              Jag sade det för en vecka sedan, och jag säger det igen. Jag
              kan räkna till ett, två, tre, fyra snart blir det ett femte jobbskatteavdrag.
              Det kostar miljarder. Och det kommer, som sagt, att finnas 63
              miljarder i överskott i sjukförsäkringen de närmaste åren. Den
              som inte är totalt känslokall inser att det i vårt rika land finns
              pengar till de allra mest utsatta.
            </seg>
            <seg n="c2d7c09d">
              Jag förstår inte att ni inte skäms, att ni inte skäms över att
              ni har åstadkommit alla dessa tragiska människoöden, som det finns
              massor av vittnesmål om. Dessa människor tvingas nu att leva i
              fattigdom. De är inte bara sjuka utan också fattiga. De är så
              fattiga att kyrkornas kollekt nu går till att betala mat och räkningar
              till utförsäkrade i Sverige. Ni har gjort Sverige kallare.
            </seg>
            <seg n="456ba7a4">
              Herr talman! Med det här vill jag yrka bifall till förslaget
              i betänkandet.
            </seg>
          </u>
          <note n="3106c77d">
            I detta anförande instämde Marianne Berg, Siv Holma, Lena Olsson
            och Mia Sydow Mölleby (alla V).
          </note>
          <note type="speaker" n="4ae09b2a">
            Anf. 9 FINN BENGTSSON (M):
          </note>
          <u who="finn_bengtsson_40fb24" xml:id="i-959265adbb6a7b02-0" n="9960326b">
            <seg n="049df470">
              Herr talman! Jag tänker hålla det här kort genom att bara peka
              på två påståenden som oppositionen ständigt fört fram i den här
              debatten men som nu när remisstiden för regeringens förslag går
              mot sitt slut framstår i en helt annan dager.
            </seg>
            <seg n="1a58c40f">
              Främst de rödgröna med Tomas Eneroth i spetsen har på ett närmast
              populistiskt sätt låtit påskina att det från läkarkåren och från
              kyrkans håll förelegat massiva protester ibland uppfattar man
              det nästan som att de är i orkanstyrka mot sjukförsäkringsreformen
              och de nu aktuella förbättringsförslagen av regeringen och att
              detta i sin tur skulle vara ett tungt vägande skäl för ett framhastat
              utskottsinitiativ som vi snart har att fatta beslut om i denna
              kammare.
            </seg>
            <seg n="52c7fb3b">
              Herr talman! Om påståendet att alla läkare och hela kyrkligheten
              massivt misstror regeringens reformarbete stämmer borde de remissvar
              som nu kommer in från läkarkåren och kyrkan innehålla en genomgående
              svidande kritik, som också motiverar detta i all hast påkallade
              utskottsinitiativ.
            </seg>
            <seg n="0dc8939d">
              Men, herr talman, när jag tittar på de inkomna remissvaren ser
              jag inte att så är fallet.
            </seg>
            <seg n="8bd4fb29">
              Sveriges läkarförbund som i år organiserar 42 900 medlemmar,
              varav 31 300 är yrkesverksamma, och som representerar 28 lokalföreningar,
              7 yrkesföreningar, 50 specialistföreningar och ytterligare ett
              antal intresseföreningar har den 22 juni sänt in sitt remissyttrande.
              I detta står det bland annat att intentionerna med dagens system,
              snabbare återgång till arbetslivet, är positiva. Vidare står det
              att arbetsgruppen bakom departementspromemorian gjort en förtjänstfull
              genomgång av reglerna och fångat upp de problem som framhållits
              från olika håll, varför man även från Sveriges läkarförbund i
              huvudsak är positiv till det som föreslås i promemorian samtidigt
              som man poängterar för regeringen att det är viktigt att fortsätta
              med en fördjupad analys, lämpligen i den parlamentariska Socialförsäkringsutredningen.
            </seg>
            <seg n="5f48cc8d">
              Det här, herr talman, står i bjärt kontrast till de högljudda
              röster som oppositionen har anfört skulle vara det som läkarkåren
              stod bakom för att framtvinga detta i all hast påkomna utskottsinitiativ.
            </seg>
            <seg n="339b9058">
              Likaledes kom i går ett remissvar från Svenska kyrkans stift
              i Linköping, min hemkommun. Efter att själv tidigare ha samtalat
              med dem läser jag nu att de i grunden välkomnar de förändringar
              som arbetsgruppen för departementspromemorian föreslår. De betonar
              även vissa ytterligare saker för regeringen att beakta. Jag är,
              herr talman, förvissad om att regeringen också gör detta, vad
              gäller både Sveriges läkarförbunds och kyrkans konstruktiva remissyttranden.
            </seg>
            <seg n="447806c0">
              Men mot bakgrund av detta förvånas jag över den historieskrivning
              som de rödgröna ändå försöker pracka på svenska folket, att svenska
              läkare och Svenska kyrkan gått man ur huse i våldsam protest mot
              regeringens arbete med att förändra och förbättra sjukförsäkringen.
              Det är rimligt att det bland många läkare och kyrkligt engagerade
              människor i landet finns några som kanske har andra motiv än enbart
              medicinska eller religiösa för att kraftfullt motsätta sig varje
              förändrings- eller förbättringsarbete inom ett viktigt socialförsäkringsområde.
            </seg>
            <seg n="f83fc864">
              Det innebär också, herr talman, att man när man ser den konstruktiva
              kritiken i remissvaren på regeringens reformarbete på det här
              området blir förvånad över den tystnad som de tidigare högljudda
              grupperna, som har anförts i debatten, visar genom att inte komma
              in med konstruktiva förslag.
            </seg>
            <seg n="082d79fe">
              För att sammanfatta detta, herr talman, skulle jag vilja konkludera
              att när ett beredningsarbete i grunden har varit så gediget och
              genomgående som det regeringen har gjort för att förbättra den
              reform som man sjösatte under förra mandatperioden är det väldigt
              tveksamt att stödja sig på högljudda röster som sannolikt inte
              backas upp av de organiserade grupperna på det här området och
              låta påskina att de egentligen står bakom motivet till ett utskottsinitiativ.
              Det bör vi betänka när vi i denna kammare snart har att ta ställning
              till ett väldigt allvarligt avbräck i regeringens fortsatta beredningsarbete.
            </seg>
          </u>
          <note n="eb9ac76b">
            I detta anförande instämde Mikael Cederbratt och Gunilla Nordgren
            (båda M) samt Solveig Zander (C).
          </note>
          <note type="speaker" n="4f0a6a25">
            Anf. 10 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-8a2b1493994336ad-0" n="3989de1d" next="i-b36abd0abaf65865-0">
            <seg n="2e6582ad">
              Herr talman! Jag har vid både förra debatten om det här ärendet
              och vid en interpellationsdebatt med socialförsäkringsminister
              Ulf Kristersson ställt följande fråga:
            </seg>
            <seg n="3960f8f6">
              Är det en orimlig och icke avsedd konsekvens att sjuka personer
              utförsäkras och nollklassas?
            </seg>
            <seg n="9d1802d4">
              Vid den tidigare debatten fick jag inget svar från moderaten
              Saila Quicklund. Däremot har jag fått svar från socialförsäkringsministern.
              Icke avsedda konsekvenser medges. Det är ett byråkratiskt sätt
              att säga att det har fått konsekvenser som vi inte tänkte att
              det skulle få när vi genomförde reformen. Det betyder därmed att
              regeringen säger att det inte var meningen att sjuka skulle utförsäkras
              och nollklassas.
            </seg>
            <seg n="8d3fe15a">
              Nu vet vi, herr talman, att det som socialförsäkringsministern
              anförde här i kammaren var lögn. I går redovisade nämligen Göteborgs-Posten
              ett dokument som tydligt visar att regeringen mycket väl kände
              till konsekvenserna för sjuka. Men regeringen, med Reinfeldt och
              Borg i spetsen, valde att genomföra försämringen ändå. Varför,
              kan man fråga sig.
            </seg>
            <seg n="1176a49b">
              Svaret har vi fått klart och tydligt från förra socialförsäkringsministern
              Cristina Husmark Pehrsson, den minister som förlorade matchen
              mot Finansdepartementet. Nu kan vi sänka skatten, sade Husmark
              Pehrsson. Det vill säga att om sjuka utförsäkrades och blev utan
              ersättning, nollklassades, fanns det pengar till att finansiera
              skattesänkningarna.
            </seg>
            <seg n="e8150ef4">
              I september 2007 hade statsminister Reinfeldt svårt att precisera
              besparingarna, men han framhöll sjukförsäkringen och a-kassan
              som de mest lämpliga sparobjekten. Redan i Bankeryd hade för övrigt
              Alliansen pekat ut sjukförsäkringen som finansieringskälla för
              skattesänkningar.
            </seg>
            <seg n="01ed55d8">
              Herr talman! Orsaken till att de borgerliga ledamöterna i dag
              väljer att prata formalia och försöker bromsa förbättringar är
              ganska uppenbar. Man vill att sjuka ska fortsätta finansiera skattesänkningar.
              Jag förstår inte. Skäms ni inte? Jag skäms över er.
            </seg>
          </u>
          <note n="22ade691">
            Överläggningen var härmed avslutad.
          </note>
          <note n="985bad5a">
            Beslut
          </note>
          <note n="9f359b4a">
            4 § Anmälan och omedelbar hänvisning av ärende till utskott samt
            beslut om förlängd motionstid
          </note>
          <note n="51e6987c">
            Anmäldes
          </note>
          <note n="ab3d9464">
            Kammaren biföll talmannens förslag att denna proposition omedelbart
            skulle hänvisas till justitieutskottet.
          </note>
          <note n="9373a3fa">
            Kammaren biföll talmannens förslag att motionstiden för denna
            proposition skulle förlängas till fredagen den 30 september .
          </note>
          <note n="54c1bc6f">
            5 § Anmälan om fråga för skriftligt svar
          </note>
          <u who="eva-lena_jansson_c13ca9" xml:id="i-b36abd0abaf65865-0" n="3989de1d" prev="i-8a2b1493994336ad-0">
            <seg n="79fb75c0">
              Anmäldes att följande fråga för skriftligt svar framställts
            </seg>
          </u>
          <note n="c1dd73a7">
            den 30 juni
          </note>
          <note n="81d398d1">
            Roger Haddad
          </note>
          <note n="3ba3f76e">
            Frågan redovisas i bilaga som fogats till riksdagens snabbprotokoll
            torsdagen den 15 september.
          </note>
          <note n="7e7b3fc9">
            6 § Anmälan om skriftligt svar på fråga
          </note>
          <note n="7c902e82">
            Anmäldes att skriftligt svar på följande fråga inkommit
          </note>
          <note n="017ec155">
            den 1 juli
          </note>
          <note n="b6cc09ac">
            Peter Jeppsson
          </note>
          <note n="5983c584">
            Svaret redovisas i bilaga som fogats till riksdagens snabbprotokoll
            torsdagen den 15 september.
          </note>
          <note n="9bd315f0">
            7 § Kammaren åtskildes kl. 12.01.
          </note>
          <note n="5ebd918c">
            Förhandlingarna leddes av talmannen.
          </note>
          <note n="5e225dc9">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
