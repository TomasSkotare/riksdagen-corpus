<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2010</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2010</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--33</head>
          <docDate when="2010-12-13">2010-12-13</docDate>
        </div>
      </front>
      <body>
        <div>
          <note n="5e849dc8">
            ﻿
          </note>
          <note n="9fb78c00">
            Riksdagens protokoll
          </note>
          <note n="4f7aa4bc">
            2010/11:33
          </note>
          <note type="date" n="cb452643">
            Måndagen den 13 december
          </note>
          <note n="8e22aa48">
            Kl. 11:00 - 20:18
          </note>
          <note n="3a9acf07">
            1 § Aktuell debatt: Situationen för tågtrafiken
          </note>
          <note type="speaker" n="3b2a7f80">
            Anf. 1 PETER ERIKSSON (MP):
          </note>
          <u who="peter_eriksson_5d85a2" xml:id="i-0155fa9a425a3873-0" n="8fdf700f">
            <seg n="2c828d11">
              Fru talman! Allt fler vill åka tåg. Tåg är framtiden. Runt om
              i världen satsar man i dag enorma summor på moderna järnvägssystem
              och snabba tåg. Det är ingen slump. Järnvägen har genomgått en
              fantastisk utveckling, och det är det enda transportslag som kan
              förena hastighet med hållbarhet.
            </seg>
            <seg n="1f1e6797">
              I Sverige har vi en helt annan debatt. Här väntar alldeles för
              många på ett tåg som är försenat. I stället för satsningar och
              framtidstro kopplas järnvägen ihop med irritation, förtvivlan
              och besvikelse. Man undrar varför tågen inte längre fungerar.
              Man undrar varför Sverige inte längre fungerar. Orsakerna till
              problemen är väl kända. Det handlar om extrem kapacitetsbrist
              och många års försyndelser i form av bristande underhåll. Problemen
              har förvärrats genom en usel organisation som fragmenterat i stället
              för samordnat.
            </seg>
            <seg n="f3de2e33">
              Ansvaret ligger hos både den nuvarande regeringen och tidigare
              regeringar, men alltför ofta har tågdebatten blivit en diskussion
              om vem som är skyldig till misstagen i historien. Det blir en
              fruktlös debatt. Diskussionen måste vändas till att handla om
              framtiden. Hur vill vi att tågtransporterna ska se ut om 10 eller
              20 år? Hur vill vi att möjligheterna att transportera gods och
              människor ska förbättras? Vad behöver göras här och nu?
            </seg>
            <seg n="ccf118a1">
              Jag vill att debatten i dag ska peka framåt. Vi behöver en bred
              politisk uppslutning som handlar om att få transporterna att fungera,
              och vi behöver bli överens om att investera för att öka kapaciteten
              och satsa på att vårt land ska ha ett modernt järnvägsnät. Det
              är bara så vi kan se till att skapa framtidstro och konkurrenskraft
              i Sverige.
            </seg>
          </u>
          <note type="speaker" n="a38a202b">
            Anf. 2 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-8b0a8c84b91f1675-0" n="5180ecce">
            <seg n="27fcd24e">
              Fru talman! Ledamöter! Precis som Peter Eriksson inledde med
              tror jag också att det är viktigt att prata framtid, även om vi
              har med oss en ryggsäck som i allt väsentligt påverkar dagens
              situation.
            </seg>
            <seg n="73d8dd46">
              Låt mig börja med det som för mig känns angeläget och hur jag
              tänker, eller om jag tänker. För mig handlar det oerhört mycket
              om att sätta fokus på att måna om människors tid. Jag kan förstå
              om en del upplever att vi kanske hånar dem i fråga om tid med
              tanke på situationen, där alltför många får vänta på försenade
              tåg. Infrastruktur i sin helhet är verkligen livsnerven för att
              människors arbetsliv, vardagsliv och fritidsliv ska fungera. Men
              det är helt väsentligt även för att näringsliv och industri ska
              kunna verka och växa i hela vårt land.
            </seg>
            <seg n="9ac413f5">
              Det talas ofta om att transporter är hotet mot vår miljö och
              vårt klimat. Jag vill snarare se det som att transporter kan vara
              en viktig del av lösningen. Då tror jag att man måste se på varje
              trafikslag för sig där de måste fungera. Vi behöver sjöfart, vi
              behöver flyget och vi behöver vägar och järnvägar. Men ännu hellre
              måste vi bli ännu bättre på att se till att de här fungerar ihop,
              att hela resan fungerar.
            </seg>
            <seg n="e38552d4">
              I dag har vi fokus på järnvägen, och jag tycker att det är helt
              rätt. Det är allt fler som väljer att åka tåg. Det är allt fler
              som känner att de vill transportera sitt gods via tåg. Vi har
              dock med oss i bagaget att vi har en stor sårbarhet. Jag skulle
              vilja, med tanke på den vinter som vi nu står inför, säga att
              det som hände förra vintern egentligen inte är ett vinterproblem,
              eller som en lokförare sade till mig: Det är snarare som en som
              har kärlkramp, men man får det extra besvärligt när det är vinter.
            </seg>
            <seg n="01fb4a12">
              I grunden handlar det om sårbarheten, att vi har haft för dåligt
              underhållsarbete i väldigt många år och att vi har en kapacitetsbrist.
              Vi behöver, framför allt på sträckor där vi har enkelspår, mer
              mötesspår, vi behöver mer dubbelspår, men vi behöver också nya
              spår.
            </seg>
            <seg n="4d9d26ab">
              Precis det här har regeringen haft med sig när man har fattat
              beslut om den kommande planen de kommande tolv åren. Men precis
              den här insikten har regeringen haft med sig under förra mandatperioden.
              Under åren 2007, 2008, 2009 till och med 2010 har vi höjt anslaget
              med 40 procent för just drift och underhåll. Vi har precis fasat
              ut den tidigare planperioden, som började 2004. I och med det
              beslut som fattades här för snart ett och ett halvt år sedan har
              vi nu bestämt hur det ska se ut de kommande tolv åren.
            </seg>
            <seg n="3f1a0294">
              Just nu har vi varit inne i en period där det aldrig har investerats
              så mycket i järnväg. Perioden framöver innebär ytterligare nya
              investeringar för 65 miljarder kronor när det gäller järnväg,
              49 miljarder gällande vägar. Vi har ett höjt underhållsanslag
              i storleksordningen 64 miljarder de kommande tolv åren. Det är
              lite drygt 5 miljarder varje år. År 2006 var det 3,8.
            </seg>
            <seg n="80c8b2ea">
              Jag tror ändå att det som är den riktiga utmaningen och det som
              vi alla borde vara intresserade av är att se hur vi kan få mest
              nytta för de pengar som vi satsar. Jag har mycket tydligt sagt
              till Trafikverket att vi måste se hur vi bättre kan hålla ihop
              projekten, hur vi kan jobba mer effektivt, hur vi kan jobba med
              hela anläggningsbranschen. Alla suktar egentligen efter mer infrastruktur
              på plats i ett mycket tidigare skede. Det är precis det som vi
              fokuserar.
            </seg>
            <seg n="fc34d5b7">
              Vi vet att tiden är en stor utmaning. Varje gång det fattas nya
              beslut om infrastrukturplaner är det först inriktningsbeslut som
              måste tas i riksdagen innan åtgärdsplaneringen kommer på regeringsnivå.
              Vi har en lång ekonomisk planering med en lång fysisk planering.
              Det tar tid med tillstånd, det tar tid med prövningar och det
              finns människor som hur gärna man än vill ha mer infrastruktur
              överklagar.
            </seg>
            <seg n="77138466">
              Min utmaning är snarare att se till att vi kan förkorta och förenkla
              tillståndsförfarandet för att på så sätt kunna få mer infrastruktur
              tidigare. Då finns det naturligtvis en fråga: Varför drar ni då
              ned, varför flyttar ni 2,2 miljarder från järnväg till väg?
            </seg>
            <seg n="f935501e">
              Låt mig påminna alla er som hör: Just i dag håller Trafikverket
              på med i storleksordningen 2 800 olika projekt. Vill vi att de
              ska bli klara tidigare, och vill vi att de ska hålla ihop? Vi
              kommer att få se över åren hur de blir klara i olika tid och hur
              vi måste återkomma till riksdagen för att be att få flytta anslag.
              Men vi drar inte ned. Under de kommande tolv åren handlar det
              om 65 miljarder, inte mindre, för järnväg, vilket jag tror är
              en viktig förutsättning.
            </seg>
            <seg n="93ec2722">
              Det ska vara skönt och grönt att resa oavsett trafikslag. Järnväg
              ska fortsatt vara en framtidens resmöjlighet.
            </seg>
          </u>
          <note type="speaker" n="fc0d3ea0">
            Anf. 3 PETER ERIKSSON (MP):
          </note>
          <u who="peter_eriksson_5d85a2" xml:id="i-0155fa9a425a3873-1" n="8fdf700f">
            <seg n="7aa763c3">
              Fru talman! Den västra stambanan mellan Göteborg och Helsingfors
              invigdes 1862. Den fick dubbelspår 1958, men i grunden är det
              ännu i dag samma bana som vi åker på. När satsningen diskuterades
              här i riksdagen ifrågasattes nödvändigheten av att åka så fort
              som 40 kilometer i timmen. Vi hade ju redan Göta kanal!
            </seg>
            <seg n="66759993">
              Stambanorna var en framsynt satsning av framsynta politiker på
              1800-talet. I dag är problemet detsamma. Även i dag finns det
              ledande beslutsfattare som inte hänger med i utvecklingen. Det
              är antagligen bakgrunden till att de borgerliga partiledarna med
              Reinfeldt i spetsen som första åtgärd efter sitt segerval 2006,
              för bara fyra år sedan, deklarerade i en stor artikel på DN Debatt
              att de skulle stoppa Citytunneln här utanför. Det är en stor investering
              som är fullständigt nödvändig för att klara de ökande transportbehoven
              och minska flaskhalsarna i järnvägssystemet. Nu lyckades de som
              väl är inte stoppa tågtunneln under Helsingfors.
            </seg>
            <seg n="42012f2c">
              Anders Borgs uttalanden de senaste åren om att vi har överinvesterat
              i järnväg är ett annat exempel som är häpnadsväckande i sin brist
              på insikt om hur verkligheten ser ut just nu. Okunskap och ignorans
              präglar tyvärr alltför ofta beslutsfattandet.
            </seg>
            <seg n="7c0d1590">
              De senaste åren har tågresandet ökat med 50 procent. Vi är sent
              ute. Vi har en kapacitetsbrist som växer för varje år. Sanningen
              är att vi behöver dubblera kapaciteten i järnvägssystemet i Sverige
              för att om 20 år komma i kapp med de då ännu högre kraven på hållbara
              och fungerande transporter.
            </seg>
            <seg n="0faa6836">
              För att klara behoven och möta framtiden krävs en kraftsamling
              som bara kan jämföras med just hur det var när vi byggde stambanorna.
              Vi måste ta ett djupt andetag och tillsammans enas om det uppenbara
              behovet av nya och effektiva satsningar i investeringar i järnvägen.
            </seg>
            <seg n="1a891fb4">
              Om vi börjar i dag har vi en ny höghastighetsbana mellan Göteborg,
              Helsingfors, Malmö och Köpenhamn om 20 år. Då är vi med i ett
              modernt europeiskt transportsystem som länkar samman alla stora
              städer, även de svenska. Då skapas också utrymme för mer regional
              trafik och mer godstrafik på stambanorna.
            </seg>
            <seg n="76148727">
              Ett av de stora problemen är att snabba och långsamma tåg i dag
              ska samsas på samma spår. Förändringar av det här slaget tar tid.
              Men om vi inte satsar nu förvärras problemen, och det kommer att
              dröja ännu längre innan vi ser en hållbar lösning. Från Miljöpartiets
              sida vill vi sträcka ut handen. Vi behöver en framtidsplan där
              hela Sverige är med en framtidsplan som inte stoppas när en ny
              regering tillträder vart fjärde år. Det handlar om långsiktiga
              och avgörande investeringar för både människor och svenskt näringsliv.
            </seg>
            <seg n="ee4e147b">
              Men då krävs ett rejält nytänkande. Ni kan inte som ministern
              gör i dag fortsätta att påstå att ni gör stora insatser och samtidigt
              dra ned kraftigt på investeringar och underhåll i de planer som
              kommer till riksdagen. Ni måste inse att det är en felsatsning
              att öka investeringar på vägar för att dra ned på järnväg. I era
              egna planer går ni från 14 miljarder i investeringar i järnväg
              2010 till 5 miljarder 2014. Det är en tredjedel i nivån på investeringar
              i nya järnvägar.
            </seg>
            <seg n="e1de703c">
              Jag ska ge er ytterligare några åtgärder som behövs om vi ska
              få tågen att rulla igen: Öka volymen på förebyggande underhåll
              och reinvesteringar! Den mångåriga bristen på underhåll kan bara
              kompenseras genom att vi nu i ett antal år satsar mer på förebyggande
              insatser. Ersätt statens krav på vinstutdelning från SJ med kravet
              på att upprätthålla och utveckla trafiken! Låt SJ få huvudansvaret
              för nationell tågtrafik! Internationell erfarenhet visar att långsiktighet
              och samordning måste prägla synen på de längre transporterna för
              att systemet ska fungera. Låt Trafikverket utföra underhåll i
              egen regi! Dagens avreglerade system har lett till ökade kostnader
              och färre personer som jobbar med direkt underhåll.
            </seg>
            <seg n="470c7fb0">
              Höjda banavgifter, som regeringen planerar, måste kombineras
              med avgifter för tung vägtrafik för att inte leda till ökade utsläpp
              och sämre resursanvändning. Vi ska inte lösa problemen genom att
              flytta över trafiken till vägarna. Vägavgifterna kan användas
              för att klara de ökade investeringsbehoven. Det finns många goda
              exempel i Europa och i andra länder som visar att det går att
              lösa tågeländet och återskapa en tillit till att vi även i Sverige
              kan få ett fungerande transportsystem och en framtidstro.
            </seg>
            <seg n="42f1e04d">
              Men då krävs politisk vilja och ledarskap. Nu finns chansen att
              visa ledarskap genom att medverka till en bred och långsiktig
              överenskommelse med målet att dubblera kapaciteten i järnvägssystemet.
              Ta den chansen!
            </seg>
          </u>
          <note type="speaker" n="75607725">
            Anf. 4 ANDERS YGEMAN (S):
          </note>
          <u who="anders_ygeman_d54639" xml:id="i-b6877b32b8908863-0" n="76a011c3">
            <seg n="0d73768d">
              Fru talman! Vintern har knappt börjat. Ändå möts vi redan av
              tidningsartiklar om och tv-bilder på en järnväg med stora problem.
              Det är förseningar, inställda tåg och människor som evakueras
              ut på snöfyllda banvallar. Kritiken har varit hård och samstämmig.
              Riksrevisionen, Trafikverket och inte minst regeringens egen utredare
              Pär Unckel pekar alla på behovet av ökade investeringar för att
              komma till rätta med tågkaoset.
            </seg>
            <seg n="edfe64bb">
              Snölok som krävs för att ploga spåren rena saknas. De flesta
              av dem kommer efter vintern. Växlarna ska vara snösäkrade, men
              den som tar en vinterpromenad i Helsingfors kan se att materielen
              ligger omonterad bredvid växlarna i stället för att skydda dem.
              I stället för att tillföra nya medel till förbättrat underhåll
              och nya investeringar i järnväg flyttar den moderatledda regeringen
              2,2 miljarder kronor från järnvägen till väg. Under den kommande
              budgetperioden mer än halverar regeringen anslaget för nyinvesteringar
              i järnväg.
            </seg>
            <seg n="1fff142d">
              För en tid sedan kallades infrastrukturministern till riksdagens
              trafikutskott för att redovisa regeringens åtgärder mot tågkaoset.
              Ministern framhöll då trafikreduceringsplaner som en av de viktigaste
              åtgärderna. Innehållet i dessa planer har nu offentliggjorts.
              Bland annat ställs hälften av alla X 2000-avgångar in om vintern
              blir lika hård som förra året. Hälften av alla avgångar ställs
              alltså in! I stället för att planera för inställda tåg borde regeringen
              planera och investera för en utbyggd och pålitlig trafik.
            </seg>
            <seg n="1ba78ffe">
              Trafikverket har larmat om den förda politikens konsekvenser,
              Riksrevisionen har riktat allvarlig kritik och SJ:s ordförande,
              den förra moderatledaren Ulf Adelsohn, har kallat järnvägen i
              Sverige för museal. Ändå ökar inte nyinvesteringarna i järnväg
              under mandatperioden. De sjunker, och de sjunker dramatiskt. Hur
              kan det vara möjligt?
            </seg>
            <seg n="78d5d320">
              En förklaring kan vara den moderate finansministern, Anders Borg,
              som menar att vi har överinvesterat i järnväg. Jag citerar från
              tidningen Sydsvenskan den 6 november 2007: En investering i väg
              är fyrafem gånger viktigare än i järnväg. Vi har överinvesterat
              i järnvägar. Med den synen blir kanske regeringens nedskärningar
              på järnvägsområdet något mer begripliga.
            </seg>
            <seg n="2ae10b00">
              Konsekvensen av den synen tvingas nu resenärerna ta när de tvingas
              stå hoppackade på toaletten på vägen mellan Uppsala och Helsingfors,
              när deras tåg till Karlstad som vanligt är försenat eller när
              vartannat tåg mellan Malmö och Helsingfors kommer att ställas
              in.
            </seg>
            <seg n="abf88b19">
              Ibland blir konsekvenserna tragikomiska, som när Moderaternas
              förstenamn Jan-Evert Rådhström missar det utskottsmöte där vi
              ska behandla regeringens neddragningar av järnvägen på grund av
              att hans tåg är försenat, eller när Nina Larsson, nyvald som Folkpartiets
              partisekreterare och i många år partiets trafikpolitiske talesman
              kungör att hon har slutat åka tåg och börjat flyga på sträckan
              KarlstadHelsingfors. Det är en sträcka som tar två och en halv
              timme med tåg snabbare än flyget. Men enligt Nina går tåget inte
              längre att lita på. Efter fem år med borgerlig regering vågar
              alltså inte ens de borgerliga trafiktalesmännen lita på tåget.
              Hur ska då resenärerna kunna göra det?
            </seg>
            <seg n="57b025f9">
              Fru talman! Järnvägskrisen har en rad orsaker, men bristande
              spårkapacitet framstår som den enskilt viktigaste förklaringen.
              Minsta avvikelse från ideala förhållanden riskerar att leda till
              en kaosartad situation i hela järnvägsnätet. Trots detta är regeringens
              plan för investeringar i transportinfrastrukturen fram till år
              2021 kliniskt ren på kapacitetshöjande åtgärder längs Södra och
              Västra stambanan, det vill säga ryggraden i det svenska järnvägssystemet.
              I de övriga järnvägsnätet ökar dubbelspåren med 5 procent samtidigt
              som resandet förväntas öka med 40 procent. Det är en ohållbar
              politik.
            </seg>
            <seg n="ca15869b">
              I den gemensamma rödgröna skuggbudgeten föreslår vi att investeringarna
              i järnvägsnätet redan under nästan år förstärks väsentligt. Det
              rör sig huvudsakligen om åtgärder som ger effekter i närtid. Det
              handlar om en allmän ökning av drifts- och underhållsinsatserna
              och specifika åtgärder för ökad motståndskraft mot hårt väder,
              till exempel inköp av särskild snöröjningsmateriel.
            </seg>
            <seg n="7f9c7a31">
              Vi föreslår även att pengar avsätts för projektering av strategiska
              kapacitetshöjande investeringar i hårt belastade persontrafikstråk,
              däribland höghastighetsbanan Ostlänken mellan Helsingfors och
              Linköping som vi vill byggstarta redan år 2014.
            </seg>
            <seg n="050a8fca">
              Fru talman! Jag skulle önska att Sverige satsade mer på järnväg,
              inte mindre. Jag skulle önska att regeringen drog slutsatser av
              de gångna vintrarnas tågkaos och agerade. Jag skulle önska att
              SJ fick ett samhällsuppdrag i stället för att bara maximera den
              egna vinsten.
            </seg>
            <seg n="6f9bd457">
              Men trots att julen står för dörren räcker det inte med fromma
              önskningar. Jag frågar därför infrastrukturministern om hon är
              beredd att riva upp regeringens besparingar på 2,2 miljarder,
              som hon själv nämnde i talarstolen, och ta ett första steg mot
              en pålitlig och hållbar tågtrafik.
            </seg>
          </u>
          <note type="speaker" n="44608668">
            Anf. 5 LARS TYSKLIND (FP):
          </note>
          <u who="lars_tysklind_527bfb" xml:id="i-429ee47d41f031cd-0" n="8511f9cd">
            <seg n="f8640962">
              Fru talman! Anders Ygeman tog upp hur vår partisekreterare Nina
              Larsson reser. Jag tror att hon har goda bevekelsegrunder för
              att resa på det sätt som hon finner lämpligt. Dessutom är hon
              inte här, så hon kan inte förklara hur hon reser och varför.
            </seg>
            <seg n="0e81b8b1">
              När det gäller resenärernas perspektiv berör givetvis fungerande
              eller inte fungerande infrastruktur var och en mycket i vardagen.
              Det handlar i grunden om att komma fram i tid på ett tryggt och
              säkert sätt. Då är det givetvis inte acceptabelt att människor
              och gods blir kvar ute på spåren i timtal eller i dagar när det
              gäller gods.
            </seg>
            <seg n="b5e124ab">
              Som individ är man beroende av att järnvägssystemet är robust
              och fungerar trots besvärliga väderförhållanden. I vägtrafiken
              kan man välja att lägga till tid och anpassa efter väglag och
              så vidare, men när det gäller järnvägen är man beroende av att
              tågoperatör och banhållare klarar sina uppgifter och lever upp
              till förväntningarna.
            </seg>
            <seg n="e81a40dd">
              Fru talman! För att få ett välfungerande och uthålligt järnvägssystem
              måste man se till helheten och skapa långsiktiga strategier. Det
              är mycket siffror. Man jämför år, och siffrorna går upp och ned.
              Men det handlar egentligen inte om det utan om långsiktiga strategier.
              Det är något som har genomsyrat regeringens arbete sedan 2006.
            </seg>
            <seg n="cf81bfea">
              Naturligtvis är ekonomiska resurser genom anslag i statsbudgeten
              viktigt, men politik är mer än det. Det handlar om att skapa regelverk
              med möjligheter, drivkrafter och ekonomiska incitament. Det är
              också viktigt med organisation, samverkan och dialog mellan dem
              som är inom järnvägssektorn.
            </seg>
            <seg n="6fb5baa4">
              Vi kan nog vara eniga om, och Peter Eriksson beskrev det bra,
              att det i Sverige finns påtagliga problem och historiska skulder
              vad gäller drift och underhåll av infrastruktur i allmänhet och
              järnväg i synnerhet.
            </seg>
            <seg n="882312b3">
              Jag kan dock inte se annat än att regeringen har lagt ned stor
              kraft på att skapa nya ekonomiska förutsättningar för att komma
              till rätta med problematiken. Under förra mandatperioden och under
              ledning av dåvarande infrastrukturminister Åsa Torstensson kom
              alliansregeringen till rätta med en underfinansierad investeringsplan,
              amorterade av lån och gjorde så kallade närtidssatsningar på speciellt
              angelägna projekt.
            </seg>
            <seg n="b8003c4c">
              Man kom också fram med något helt avgörande för långsiktigheten,
              nämligen den nationella infrastrukturplanen för 20102021. Man
              kan kalla den en framstegsplan eller framtidsplan eller vilket
              ord Peter Eriksson använde.
            </seg>
            <seg n="bfe5062b">
              När det gäller drift och underhåll av järnväg höjde man den årliga
              anslagsnivån från 3,8 till 5,2 miljarder. Att man höjer nivån
              är det långsiktiga. Vad gäller investeringar handlar det om 65
              miljarder under perioden. Senare under perioden kommer vi säkert
              att kunna säga att det har ökat kraftigt, för det kommer att variera
              över åren allteftersom det passar där investeringen görs.
            </seg>
            <seg n="0f392f24">
              Styrningen av verksamheten är minst lika viktig. Riksrevisionens
              rapport från i juni i år, Underhåll av järnväg , visar med all
              önskvärd tydlighet att det finns brister i styrningen av verksamheten.
              Liknande brister har man sett på vägunderhållssidan. Det är därför
              bra att regeringen gör en genomlysning av drifts- och underhållsverksamheten
              så att man kommer till rätta med detta. Det är ju viktigt att
              tillgängliga medel används på effektivaste sätt.
            </seg>
            <seg n="bfd820e2">
              Fru talman! Den långsiktiga strategin hjälper inte dem som i
              dessa dagar står och väntar på perronger och så vidare. Själv
              startade jag 25 minuter för sent från Uddevalla i dag på grund
              av att lokföraren måste sova färdigt efter en försening i går.
              Det fortplantar sig alltså över dygnen ibland.
            </seg>
            <seg n="854cc038">
              Det gäller att ha åtgärder på kort sikt. Då är det bra med den
              strategi vi har som lägger tonvikten på organisation, samverkan
              och dialog. Aktörerna måste göra det bästa av de resurser och
              förutsättningar som finns. Där har man mycket att vinna.
            </seg>
            <seg n="3649ff44">
              Per Unckels utredning Förbättrad vinterberedskap inom järnvägen
              innehåller en massa självklara förslag. Man undrar varför ingen
              gjort verklighet av dem. Anders Ygeman talade om snölok och så
              vidare. Det är en organisationsfråga. Man kan också undra varför
              till exempel snöstaket försvann, men antagligen hade det inte
              snöat på ett tag.
            </seg>
            <seg n="0eb49c6f">
              Apropå det kortsiktiga perspektivet genomfördes tidigare i år
              en krisövning. En sådan borde genomföras varje år, för vi kan
              inte bortse från att vi har hårda vintrar ibland i Sverige.
            </seg>
            <seg n="aad46585">
              Jag vill till sist lyfta fram det möte som infrastrukturminister
              Catharina Elmsäter-Svärd hade i november med järnvägens aktörer.
              Den typen av möten är viktiga för att se vad man tillsammans kan
              göra i en given situation. Det kan vara avgörande för att få det
              att fungera bättre även vintertid.
            </seg>
          </u>
          <note type="speaker" n="6dbe465e">
            Anf. 6 ANDERS ÅKESSON (C):
          </note>
          <u who="anders_akesson_882924" xml:id="i-cd86821af54facef-0" n="c3a8f432">
            <seg n="7c033efb">
              Fru talman! Låt oss för ett ögonblick anta resenärens perspektiv
              när vi i dag diskuterar trafik. Låt oss också vidga diskussionen
              till att omfatta alla trafikslag. Ur resenärens perspektiv är
              alla trafikslag järnväg, väg, flyg och farled lika viktiga, och
              de måste framför allt fungera tillsammans om resenärens hela resa
              ska gå vägen.
            </seg>
            <seg n="80c0775f">
              För oss som anförtrotts att hantera andra människors pengar,
              skatterna, och att i Sveriges riksdag besluta om trafiksystemet
              är det därför kanske viktigare att vara lyhörda för människors
              beteende och behov i perspektiv av hela resan än att ensidigt
              hävda teorier och uppfattningar om att det ena eller andra transportsättet
              gällande kollektivtrafik skulle vara bättre än det andra. Jag
              är övertygad om, fru talman, att bara genom att se till helheten
              kan vi politiskt stimulera fram de bästa lösningarna för att öka
              kollektivtrafikens marknadsandel och andel av transportarbetet.
            </seg>
            <seg n="8c038dbd">
              Det finns de som ställer vägen mot järnvägen och bilen mot tåget
              i ett slags antingen-eller-resonemang. Men så ser inte verkligheten
              ut för dem som nyttjar kollektivtrafik. Bilen, bussen och tåget
              konkurrerar inte med varandra, de kompletterar varandra. Enligt
              mitt förmenande är det inte bilen som ska stoppas utan utsläppen
              som ska bort vare sig de kommer från en bil, en buss, en lastbil
              eller ett dåligt tåg.
            </seg>
            <seg n="d7a249c0">
              Om vi fortsätter att se det ur den frusne resenärens perspektiv
              ligger inte konflikten mellan väg, järnväg, sjöfart eller flyg
              för att vardagen ska fungera. Bekymren, konflikten och störningen
              uppstår när något av dessa transportslag de som tillsammans bildar
              resenärens helhet inte fungerar.
            </seg>
            <seg n="c4267d27">
              Fru talman! Politikens uppgift är att se till att transportsystemet
              underlättar vardagen för människor och företag genom att erbjuda
              säkra, effektiva och miljöanpassade resor. Centerpartiets och
              min hållning och målsättning är att hela Sverige ska vara möjligt
              att bo och vara verksam i. Då fordras ett trafiksystem som håller
              ihop och trafikslag som fungerar bättre både var för sig och tillsammans.
            </seg>
            <seg n="d0ef49c5">
              I dag debatterar vi med fokus på tågtrafiken. Vintern är här
              det är en överraskning för somliga och åter drabbas vi av problem
              i tågtrafiken. Även vägtrafik och andra trafikslag har självklart
              drabbats. Orsakerna till inställda och försenade tåg basuneras
              ut i stationernas högtalare runt om i landet. Det är signalfel,
              lokskador, växelfel, spårbrist och olyckor. För den enskilde resenären
              är det inte lätt att förstå var ansvaret ligger och vems fel det
              är. SJ kan klandras för dåligt underhåll av sina tåg och Trafikverket
              får kritik för sin hantering av rälsen. Att notera är att Riksrevisionen
              har visat att Trafikverket, och tidigare Banverket, kanske inte
              alltid använt tillförda resurser på det mest optimala sättet.
            </seg>
            <seg n="a31a2cf2">
              För att belysa läget inför den här vintersäsongen höll Trafikutskottet
              en utfrågning med många av de inblandade parterna så sent som
              förra veckan. En av dem som medverkade var KTH:s professor Jonas
              Eliasson. Han var under utfrågningen tydlig med att det inte finns
              något givet samband mellan mera pengar och färre förseningar.
              Däremot skulle de av riksdagen nyligen beslutade banavgifterna
              enligt honom, rätt utformade och i kombination med rätt mängd
              resurser till rätt sorts drift och underhåll, kunna leda till
              att det underhåll som sker riktas till åtgärder som leder till
              bättre funktion.
            </seg>
            <seg n="7c231312">
              Fru talman! Oavsett hur bra de olika aktörerna blir på att sköta
              sin verksamhet kvarstår det faktum att både nyinvesteringar och
              underhåll i tågtrafiken historiskt har varit eftersatt i vårt
              land. Det verkar vi ha en samsyn om i debatten. Jag vill dock
              påstå att det har blivit bättre. Pengar för drift och underhåll
              av vägar och järnvägar har ökats på i flera steg. Som tidigare
              nämnts var avsättningen 3,8 miljarder 2006 för drift och underhåll
              av järnväg. Fyra år senare är nivån 5,2 miljarder. Det fortsätter
              på den nivån. Lägg därtill den närtidssatsning som skedde åren
              20082010 på runt 8 miljarder. Resurserna har ökat. Mot det ska
              ställas att tågtrafiken sedan 1990 har fördubblats. Det ökar givetvis
              påfrestningarna på järnvägen. Vi vet att ett järnvägsnät som belastas
              till maximum av sin kapacitet tappar sin flexibilitet. Det tar
              för lång tid att återgå till ett normalläge efter en störning.
            </seg>
            <seg n="d6510c09">
              Fru talman! Alliansregeringen inledde förra mandatperioden ett
              mycket omfattande renoveringsarbete av infrastrukturen. Det har
              beskrivits väl av tidigare talare. Helt uppenbart återstår mycket
              att göra. Låt oss i det arbetet vara mera lyhörda för människors
              beteende och behov. Bara så kan vi svara upp mot den ambition
              som kollektivtrafikbranschen har satt upp, nämligen att inom några
              år fördubbla det antal som i dag färdas kollektivt. Så jobbar
              vi vidare och intar den frusne resenärens perspektiv. Från Centerpartiets
              och alliansregeringens sida är vi beredda att tillföra de resurser
              som behövs.
            </seg>
          </u>
          <note type="speaker" n="965cd7f4">
            Anf. 7 WILLIAM PETZÄLL (SD):
          </note>
          <u who="unknown" xml:id="i-8b0a8c84b91f1675-1" n="5180ecce">
            <seg n="a22f0c29">
              Fru talman! Som bekant är jag inte ordinarie ledamot av trafikutskottet,
              och det här är egentligen inte mitt område. Den som sitter för
              oss i trafikutskottet har fått förhinder att närvara här i dag.
            </seg>
            <seg n="e2d96f2e">
              Försenade tåg är ett återkommande problem vintertid. Jag tror
              att många resenärer ställer sig frågande till varför vi inte står
              bättre rustade eftersom de här problemen har varit återkommande
              framför allt vintertid inte bara föregående år utan under flera
              år. En tillskjutning av resurser kan vara nödvändig, men vi får
              inte glömma att det från SJ:s högsta ledning har riktats kritik
              mot att beslut faller mellan stolarna, att kommunikationen är
              bristfällig och att de nuvarande regler som SJ har att förhålla
              sig till gör att man bakbinder deras effektivitet.
            </seg>
            <seg n="181ad4b4">
              Den här debatten har delvis kommit att handla lite för mycket
              om framtidsvisioner. Jag tror att den resenär som nu står på tågperrongen
              och ser att tåget är försenat en halvtimme eller timme snarare
              vill att vi i den här debatten diskuterar konkreta lösningar på
              problemen den här vintern och kommande vintrar. Jag ska fatta
              mig kort och skicka med en önskan om att vi i fortsättningen försöker
              hålla den här debatten så konkret som möjligt. Jag är också intresserad
              av att från ansvarigt håll få höra vilka åtgärder man ämnar vidta
              för att lösa de problem som väldigt många resenärer drabbas av
              och som går ut över deras arbete och annat.
            </seg>
          </u>
          <note type="speaker" n="32295577">
            Anf. 8 LARS OHLY (V):
          </note>
          <u who="lars_ohly_9f9bb3" xml:id="i-01cb162c871cdc96-0" n="0bf045c2">
            <seg n="857e7650">
              Fru talman! Jag representerar Vänsterpartiet i den här debatten,
              men jag representerar också alla järnvägs- och bananställda som
              är förtvivlade över att det verkar vara de mest okunniga som styr
              järnvägspolitiken just nu. Det verkar vara de som inte förstår
              hur järnväg och järnvägstransporter fungerar som bestämmer om
              just de transporternas förutsättningar. Dogmatiska marknadsliberaler,
              det är vad ni är. Det är ni som håller i taktpinnen medan resenärerna
              fryser och arbetstimmar går förlorade. Jag representerar gärna
              också alla de resenärer som är förtvivlade över hur vintern slår
              till och de återigen drabbas av förseningar och av att stå frysande
              utomhus och vänta på tåg som inte kommer. De kräver förändring.
            </seg>
            <seg n="24b811a1">
              Förra vintern lamslogs tågtrafiken. Hundratusentals resenärer
              drabbades. En orsak var att det snöade rikligt. Det kan ni rimligtvis
              inte skyllas för. Vädret är inte ert ansvar. En annan och kanske
              större anledning var avregleringen av den svenska järnvägstrafiken
              och underhållet. Den avregleringen har genomförts i ett svindlande
              tempo. Tvärtemot vad som hävdades när den beslutades har den lett
              till en mer ineffektiv järnvägstrafik. Den järnvägstrafiken drivs
              inte längre med samhällsnyttan som mål.
            </seg>
            <seg n="ccbd777d">
              Catharina Elmsäter-Svärd är ny i sin position. Det kan på sätt
              och vis vara ganska behagligt. Det är svårt att lyckas sämre än
              föregångaren. Oavsett hur stora problemen kommer att vara är jag
              säker på att vi får höra ministern säga att allting ligger långt
              tillbaka i tiden, att det är tidigare försyndelser och att det
              är sådant som har beslutats tidigare som nu visar sig inte räcka
              till. Låt mig påpeka att det är högerregeringen som är ansvarig
              för att nödvändiga investeringar i nya järnvägar inte görs. Det
              är ni som är ansvariga för att underhållet brister. Det är ni
              som gynnar avregleringar på samhällsintressets bekostnad. Det
              är ni som skyller ifrån er.
            </seg>
            <seg n="5708793d">
              Om man säger att det är tidigare beslut som har lett till att
              vi nu har problem är det märkligt att de borgerliga partierna
              när de satt i opposition 20022006 aldrig föreslog högre nivåer
              på underhållet än vad dåvarande regering gjorde. Tvärtom, faktiskt.
              Centern och Folkpartiet finansierade vid ett antal tillfällen
              ökade vägsatsningar genom att dra ned på anslaget för banunderhåll.
              Så såg det ut.
            </seg>
            <seg n="748bab6c">
              Folkpartiet och Centern har en del att svara för. Till skillnad
              från regeringspartierna har vi rödgröna lagt fram förslag på ökat
              banunderhåll vid ett antal tillfällen. Då har ni alltid röstat
              emot. Då kanske man säger att allt inte kan lösas med pengar.
              Nej, det är klart. Men underhåll måste få kosta.
            </seg>
            <seg n="929c782d">
              Trafikverket menar att om man vill minska tågförseningarna med
              hälften och öka godskapaciteten med 50 procent måste 7,6 miljarder
              kronor per år läggas till banunderhåll. Vi i Vänsterpartiet tycker
              att det är en rimlig bedömning, och därför har vi som enda riksdagsparti
              föreslagit att underhåll ska ligga på just den nivån.
            </seg>
            <seg n="dacdbe03">
              Regeringen avsätter 5,3 miljarder per år i stället för 7,6 miljarder.
              Det är en skillnad på 2,3 miljarder. Det är på tok för lite.
            </seg>
            <seg n="a86959d3">
              Vad är det som gör att ni tror att underhåll kan upprätthållas
              med så låga resurser? Det är intressant att påminna om vad Fredrik
              Reinfeldt sade i debatten om besparingar på Regeringskansliet
              förra veckan. Han sade att man inte ska lura svenska folket. Besparingar
              i den storleksordningen får konsekvenser. Han blev förvånad, sade
              Fredrik Reinfeldt, när han hörde på dem som tycker att man ska
              spara men säger att det inte får konsekvenser.
            </seg>
            <seg n="ef3ad1fc">
              Det gällde då 300 miljoner på Regeringskansliet. Nu handlar det
              om över 2 miljarder per år i underhåll. Det är klart att det får
              konsekvenser när ni inte ser till att det finns pengar och resurser
              för att möta de behov som finns. Insikten om att besparingar ger
              konsekvenser gäller Regeringskansliet men inte Trafikverkets möjligheter
              att trygga banunderhållet.
            </seg>
            <seg n="f3142fff">
              Det här är ett haveri. Trafikverket självt har visat detta i
              en skrivelse till regeringen. Där har man redogjort för konsekvenserna
              av regeringens beslut att sänka anslaget till banunderhåll. Då
              säger myndigheten på sitt knastertorra byråkratiska språk: Regeringens
              beslut leder till att punktligheten för tågen sänks från 95 procent
              till 87 procent. Det leder till att resenärerna drabbas hårt genom
              större driftstörningar och sänkta hastigheter. Trafikverket säger
              att det finns uppenbara risker att det uppstår liknande situationer
              som under förra vinterns kaos. Kombinationen med regeringens höjda
              banavgifter och sänkta anslag till banunderhåll leder till att
              mer gods flyttar över till vägtrafik.
            </seg>
            <seg n="dd6d7676">
              Detta är borgerlig järnvägstrafik. Så kan vi inte ha det. Vi
              behöver höja anslagen med minst 1 miljard om året för underhåll
              av järnvägens infrastruktur och fordon. Vi behöver justera banavgifterna
              så att det inte blir dyrare att frakta gods på järnväg än på landsväg.
              Vi behöver anställa fler människor som sköter tåg och underhåll.
              Vi behöver ge dem som arbetar på tågen bra möjligheter och goda
              villkor att växa i sina jobb. Låt de företag som sköter tågtrafiken
              ha ett tydligt samhällsuppdrag. Avbryt de skadliga avregleringarna.
            </seg>
          </u>
          <note type="speaker" n="200c9255">
            Anf. 9 ANNELIE ENOCHSON (KD):
          </note>
          <u who="annelie_enochson_881985" xml:id="i-054eaab3cfc4c9ea-0" n="1712bddf">
            <seg n="0124a689">
              Fru talman! Järnvägen är ett komplext system där alla delar påverkar
              varandra. Därför kan minsta störning få mycket stora konsekvenser.
              Järnvägen i Sverige måste ta hänsyn till de speciella förhållanden
              som råder här. Ett sådant speciellt förhållande är vårt vinterklimat,
              som anstränger ett redan hårt belastat system till det yttersta.
            </seg>
            <seg n="413a8b5b">
              Järnvägen är miljömässigt, kapacitetsmässigt och samhällsekonomiskt
              ett mycket bra transportmedel. Detta kommer dock med ett pris:
              Systemet är av naturen störningskänsligt. Ett stillastående tåg
              på ett enkelspår låser hela banan, och underhåll är krävande att
              utföra om det inte ska störa järnvägsdriften.
            </seg>
            <seg n="d3740776">
              Problemen inom tågtrafiken måste hanteras med flera olika tidshorisonter.
              Vi måste omedelbart se till att trafiken fungerar bättre den här
              vintern än förra vintern. Vi måste se till att den fungerar bättre
              nästa vinter än denna vinter. Vi måste se till att den fungerar
              bättre om fem år och om 15 år.
            </seg>
            <seg n="46ab4141">
              Därför måste man skilja mellan akuta insatser och långsiktiga
              strategier.
            </seg>
            <seg n="ece83d27">
              För akuta insatser, till exempel snöröjning, krävs snabba och
              handfasta insatser enligt en effektiv plan. För att långsiktigt
              säkerställa att järnvägen är driftsäker och kostnadseffektiv krävs
              strategier och kompetens för att veta vad som ska prioriteras
              samt kraften att genomföra och följa upp arbetet.
            </seg>
            <seg n="9c14ef53">
              Låt mig börja med kortsiktiga lösningar och akuta insatser:
            </seg>
            <seg n="14a6b090">
              Låt oss se på lite längre sikt. Jag vill lyfta fram SJ:s inköp
              av 20 nya snabbtåg för 2 miljarder och 20 nya höghastighetståg
              för 5 miljarder. Tågen som köps in måste klara det svenska klimatet.
              Tågen måste helt enkelt vara vintervädersdeklarerade!
            </seg>
            <seg n="2a305bcc">
              Upphandlingen måste ske utifrån kvalitet. Det behövs ett system
              för vintertestning av tåg, på samma sätt som i dag sker för bilar.
              När Trafikverket godkänner tåg för trafik i Sverige tittar de
              i dag enbart på säkerhetsperspektivet, inte på driftsäkerheten.
              Därför måste denna prövning kompletteras med ett driftsäkerhetskrav.
              SJ behöver också lite hjälp med att göra en detaljerad införandeplan
              för sina nya fordon där man tittar på analyser och tester och
              vilken beredskap som finns för att åtgärda inkörningsproblem.
              Vidare handlar det om att säkerställa långsiktig kompetens för
              att upphandla tåg som klarar vinterförhållanden.
            </seg>
            <seg n="91fac620">
              Som ett led i nytänkandet kan man ställa krav på att även forskningsutförarna
              i Sverige ska ingå i denna analys för att ytterligare kvalitetssäkra,
              bidra med nya synvinklar och vara en oberoende röst.
            </seg>
            <seg n="0aeeb8cd">
              Det är viktigt att det finns ekonomiska incitament som gör att
              de olika aktörerna i järnvägsbranschen är piskade att få helheten
              att fungera. Trafikeringsavtalen måste innehålla tydliga incitament
              för detta.
            </seg>
            <seg n="e11f4cac">
              Om vi sedan tittar på vad som behövs på lång sikt är den enda
              hållbara lösningen utbyggd spårkapacitet. Det handlar om dubbelspår
              och om nya banor för höghastighetståg.
            </seg>
            <seg n="ac5d0f12">
              Vi behöver bygga vidare på EU:s strategi för det transeuropeiska
              transportnätverket. I dag är godstrafiken på järnväg för långsam,
              och därför har den svårt att konkurrera med godstransporter med
              lastbil. Höghastighetsjärnvägar bidrar till att avlasta det äldre
              järnvägsnätet och skapar därmed smidigare förutsättningar för
              godstrafiken.
            </seg>
            <seg n="4271c6f5">
              Jag tror också att forskningen om tågtrafik måste prioriteras.
              Det är inte minst viktigt med fortsatt grundforskning. Men EU-bidrag
              ges i dag bara till tillämpad forskning. Här måste vi se till
              att det blir en förändring.
            </seg>
            <seg n="7f29c0bd">
              En fungerande tågtrafik är nödvändig för en mycket stor del av
              alla medborgare. Man kan inte besöka sin släkt eller vänner eller
              åka till sitt arbete om det inte fungerar. Inte minst äldre, barnfamiljer
              och andra grupper drabbas, som inte har några andra alternativ
              än kollektivtrafiken, det vill säga järnvägen.
            </seg>
            <seg n="68ff4066">
              Kristdemokraterna är tågens vän. Vi kommer att fortsätta att
              driva på i dessa frågor i regering och riksdag.
            </seg>
          </u>
          <note type="speaker" n="576fcb29">
            Anf. 10 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-8b0a8c84b91f1675-2" n="5180ecce">
            <seg n="0691bd48">
              Fru talman! Det är alldeles riktigt, Peter Eriksson, Anders Ygeman
              och Lars Ohly, att det är förseningar och att det pågår evakueringar,
              som dessutom är extra knepiga eftersom det är mycket snö och kyligt.
            </seg>
            <seg n="c896b35f">
              Det görs dagligen 500 000 resor med tåg. Långt ifrån alla dessa
              är försenade. Snarare är det tvärtom. De flesta tåg går i tid.
              Något mer problematiskt är det, vilket oroar mig, för godstågen.
              Men det är tillräckligt illa att inte alla tåg kommer fram så
              som det är tänkt.
            </seg>
            <seg n="7988e255">
              Alla tre herrarna säger att problemet måste lösas nu. De vill
              fördubbla spårkapaciteten och skjuta till mer pengar för drift,
              underhåll och investeringar. Men de banorna kommer inte heller
              att vara på plats i morgon för dessa, med all rätt, upprörda och
              irriterade resenärer. Då är det lätt att, som Anders Ygeman gör,
              lite grann raljera över trafikreduceringsplaner som jag kan hålla
              med om kan låta som ett hån i stället för att måna om tiden.
            </seg>
            <seg n="14a81754">
              Förra året prövade vi med att få alla tåg att gå ut. Vi vet att
              det blev kaotiskt. Om vi på förhand vet efter en accepterad linje
              där Trafikverket får sätta ned foten vad som ska prioriteras i
              valet mellan godståg och persontåg och på persontrafiksidan mellan
              arbetspendling och annat borde det kunna vara en bättre lösning
              än förra årets lösning. Men observera att det här inte är en lösning
              på ett problem utan ett sätt att hantera en situation som vi just
              nu står inför. Det viktigaste för den här vintern är väl att varje
              aktör gör det som den har sagt att den ska göra och det som den
              har ansvar för och att vi samarbetar och pratar med varandra,
              inte om varandra.
            </seg>
            <seg n="5e546b35">
              Den spännande fortsättningen handlar om vad som händer framöver.
              Höghastighetsbanor talar Peter Eriksson om. Ja, det gäller då
              de två snuttar som de tre rödgröna partierna föreslagit mellan
              Göteborg och Borås samt mellan Helsingfors och Linköping. I samma
              andetag glömmer man hela godstrafiken på både Västra stambanan
              och Södra stambanan.
            </seg>
            <seg n="acce31c2">
              Vilka pengar ska tas till? Ja, 100 miljarder säger man att man
              föreslår. Men låt mig här i kammaren påminna om att det förra
              planeringsperioden var underfinansierat med 65 miljarder. Vi fick
              amortera av 35 miljarder på lån för att över huvud taget kunna
              anslå pengar som inte bara var för räntor och amorteringar.
            </seg>
            <seg n="04b7374b">
              Hur ska man då finansiera de 100 miljarderna? Tala om för människor
              att ni vill införa trängselskatt på Essingeleden att gälla redan
              från och med nästa år! Tala om att ni tänker chockhöja för tunga
              fordon och för hela skogsnäringen med kilometerskatter! Tala om
              vad konsekvenserna blir och också hur ni tänker låna! Vi är på
              väg in i en lyxfälla.
            </seg>
            <seg n="6216a4a3">
              Jag tror att ni i er ambition tänker rätt att vi behöver mer
              järnväg. Jag tror också att man svenska folket är rätt glad om
              vi fortsatt försöker hålla en god ordning i statens finanser.
              Jämfört med hur det är i andra EU-länder tror jag att de flesta
              känner viss nöjdhet med det.
            </seg>
            <seg n="73509639">
              Jag skulle vilja avsluta med en annan del som jag inte tog upp
              i början. Jag för min del tror, uppenbarligen till skillnad från
              er, att det är bra att höja banavgifterna. I dag tas 90 procent
              av det som går till drift och underhåll via anslag. 10 procent
              är banavgifter.
            </seg>
            <seg n="b6502605">
              Höjda banavgifter skulle ytterligare säkra mer pengar till drift
              och underhåll. Det säger tågoperatörerna också ja till. Det skulle
              ge i storleksordningen 700 miljoner per år varje år i tolv år
              framåt.
            </seg>
          </u>
          <note type="speaker" n="34294e5f">
            Anf. 11 PETER ERIKSSON (MP):
          </note>
          <u who="peter_eriksson_5d85a2" xml:id="i-0155fa9a425a3873-2" n="8fdf700f">
            <seg n="b441b72a">
              Fru talman! Jag måste säga att jag är bekymrad. Vi föreslog dagens
              debatt därför att den här vintern ser ut att bli lika problematisk
              som förra vintern. Det är stora problem i det svenska järnvägssystemet,
              och vi har för få insatser för att motverka problemen.
            </seg>
            <seg n="7893769a">
              I grunden handlar det om en stor kapacitetsbrist. Men det handlar
              också om många års försyndelser, om brist på underhåll och investeringar.
              Vad regeringen föreslår i det här läget är en minskning av underhållet
              och framför allt av investeringarna. Man säger att man förstår
              problemen och vill göra något åt dem. Men det är helt uppenbart
              att det inte är så. I den regering som i dag styr Sverige finns
              det inte någon insikt om att detta är ett allvarligt problem i
              Sverige. Jag tycker att det är oerhört allvarligt.
            </seg>
            <seg n="d1d6c376">
              I stället för att tala om åtgärder som innebär ökade insatser
              för drift och underhåll samt ökade investeringar för att långsiktigt
              lösa problemen genom att nya spår och nya moderna järnvägar byggs
              så att svensk industri kan konkurrera och så att människor kan
              transporteras snabbt och modernt står ministern här och försvarar
              neddragningar i trafiken för att klara problemen. Jag tycker att
              detta är förfärande.
            </seg>
            <seg n="521f9ef0">
              Att SJ ska minska trafiken är den kortsiktiga lösning som regeringen
              föreslår för att minska problemen. Ja, det är antagligen nödvändigt
              när man inte vidtar några åtgärder. Men man kan inte fortsätta
              att skylla på regeringar före 2006 när det gäller saker som man
              själv nu underlåter att göra. Ni underlåter ju att göra ökade
              drifts- och underhållssatsningar nu. Ni låter bli att investera.
              Det skulle faktiskt gå att få till en förbättring, en förstärkning,
              och att få tillbaka en framtidstro.
            </seg>
            <seg n="9dbfd77b">
              Med den politik som regeringen driver i dag är risken att människor
              tappar förtroendet för att det över huvud taget går att åka på
              svensk järnväg. Man kommer inte i tid. Man kommer inte fram när
              man vill och behöver komma fram. Dessutom investerar det svenska
              näringslivet på andra ställen om man inte någorlunda snabbt får
              en bild av att vi politiker är beredda att göra någonting åt de
              alldeles för långsamma och sena godstransporterna.
            </seg>
            <seg n="0c1deace">
              Det behövs visioner. Det behövs också krafttag för att visa att
              man är beredd att långsiktigt göra något åt de här problemen.
              Men sådana klarar regeringen inte av att ta fram. Det är svagt.
            </seg>
            <seg n="d96f3ec3">
              Man måste kunna förstå att något radikalt hänt i världen när
              nästan hela vår omvärld satsar stora pengar på att investera i
              moderna järnvägar. När det går att köra 300 eller 400 kilometer
              i timmen på järnvägen i stället för 110 kilometer i timmen på
              vägen kan man inte, som Centerns debattör här gör, säga att det
              inte spelar någon roll och att man inte ska slå ut det ena transportslaget
              mot det andra. Men man måste väl satsa på det som mest hör framtiden
              till och som kan både lösa detta med snabba transporter och minska
              utsläppen. Det är vårt förslag. Vi vill göra så, och det vill
              vi finansiera bland annat med höjda vägavgifter inte bara med
              avgifter på järnvägen.
            </seg>
          </u>
          <note type="speaker" n="c3decdd4">
            Anf. 12 ANDERS YGEMAN (S):
          </note>
          <u who="anders_ygeman_d54639" xml:id="i-b6877b32b8908863-1" n="76a011c3">
            <seg n="11c688fa">
              Fru talman! För 46 år sedan fick Japan sin första höghastighetsbana.
              I Europa finns det hundratals mil med höghastighetsbanor, men
              inte en enda meter höghastighetsbana finns i Sverige. Får den
              här regeringen fortsätta att bestämma kommer det att vara verkligheten
              även år 2021. Just nu projekteras höghastighetsbanor i stora länder
              som Polen, Ryssland och Turkiet, men i Sverige räknas det som
              experimentell teknik.
            </seg>
            <seg n="dd7a02a8">
              Sanningen är att regeringen inte vill göra något åt Södra stambanan
              och Västra stambanan ryggraden i svensk järnväg medan vi i oppositionen
              vill dra de första höghastighetsbanorna just där för att frigöra
              kapacitet för godstrafiken.
            </seg>
            <seg n="2ed07607">
              Det är begripligt att regeringsföreträdaren vill prata om framtiden,
              om vad som ska hända sedan. Men efter fem år med borgerlig regering
              står tågen stilla. Många resenärer undrar nog varför. Ännu fler
              resenärer undrar nog hur det blir bättre av att regeringen med
              Elmsäter-Svärd i spetsen, flyttar bort 2,2 miljarder från järnvägen.
            </seg>
            <seg n="4757bfe2">
              Vad svarar ministern på den här kritiken? Jo, hon säger: De flesta
              tågen är i tid. Det är alltså beskedet till dem som står och huttrar
              på perrongerna och till dem som tvingas bli evakuerade genom krossade
              fönster på X 2000-tåg. Att säga att de flesta tågen är i tid vågar
              jag, ministern, säga är en ganska dålig tröst.
            </seg>
            <seg n="087cf8fd">
              Sedan kan vi tala om reduceringsplaner. Precis som andra tror
              också jag att sådana kan behövas nu. Det är inte dessa jag upprörs
              över, utan jag upprörs över att regeringens nedskärningar på järnvägen
              gör att det behövs reduceringsplaner, över att vartannat tåg från
              Malmö till Helsingfors kommer att ställas in om det börjar snöa
              lika mycket som förra vintern detta efter fem år med borgerlig
              regering.
            </seg>
            <seg n="1a70f79d">
              Lars Tysklind sade att Folkpartiets partisekreterare har goda
              grunder för att välja flyget i stället för tåget. Ja, det tror
              jag med. Tåget går ju nämligen inte i tid efter fem år med borgerlig
              regering. Hon har varit Folkpartiets trafiktalesperson, och hon
              gör ett rationellt val. Jag önskar dock att hon kunde göra det
              motsatta rationella valet och välja tåget för att det var bekvämare,
              pålitligare, snabbare och, Lars Tysklind, för att det gick i tid.
            </seg>
            <seg n="9d6e65bd">
              Man kan undra hur vi har hamnat i denna situation. Jag har viss
              förståelse för att Catharina Elmsäter-Svärd tycker att det är
              besvärligt att stå här och förklara regeringens nedskärningar.
              Jag har stor förståelse för att det är besvärligt att förklara
              varför Sverige ska bli kanske det sista landet i Europa att ha
              höghastighetståg och hamna efter Ryssland, Turkiet, Polen och
              kanske till och med efter Tunisien och Marocko, som är i startgroparna
              för att bygga höghastighetståg.
            </seg>
            <seg n="f81e2320">
              Förklaringen är nog ganska enkel. Den går att hitta där i Sydsvenskan
              den 6 september 2007 när finansministern den som bestämmer i regeringen,
              verkar det som slår fast sin linje: Sverige har överinvesterat
              i järnväg. Där finns inget underhållsberg och inget tågkaos, utan
              där finns bara det rent ekonomiska sättet att se på järnvägen.
              Då har vi lagt för mycket pengar på järnvägen, inte för lite.
            </seg>
            <seg n="584940e4">
              Det finns ett alternativ till denna politik, och jag skulle vilja
              uppmana Catharina Elmsäter-Svärd att tänka tanken en gång till.
              Är det verkligen sunt att i denna situation, när vintern står
              för dörren, spara 2,2 miljarder på järnvägen?
            </seg>
          </u>
          <note type="speaker" n="96b674dd">
            Anf. 13 LARS TYSKLIND (FP):
          </note>
          <u who="lars_tysklind_527bfb" xml:id="i-429ee47d41f031cd-1" n="8511f9cd">
            <seg n="1c193750">
              Fru talman! Peter Eriksson är bekymrad, och Anders Ygeman väljer
              att höja tonläget. Det är olika sätt att debattera; det är helt
              klart.
            </seg>
            <seg n="9eb73477">
              Vi kan dock vara helt eniga om att det finns ett långvarigt bristande
              underhåll i det svenska järnvägsnätet. Det är ingen tvistefråga.
              Det är just därför regeringen, som jag sade förut, har lagt fram
              en långsiktig strategi för att avhjälpa detta. Det är också därför
              anslaget till drift och underhåll har höjts avsevärt för att nu
              ligga på drygt 5,2 miljarder årligen.
            </seg>
            <seg n="02895645">
              Man kan naturligtvis tala om framtiden, vilket nämndes här förut,
              och börja diskutera höghastighetståg. Även detta finns naturligtvis
              med i diskussionen, men låt oss nu inte göra det bästa till det
              godas fiende. Låt oss i stället stanna vid det jag uppfattade
              att debatten egentligen handlade om, och det var precis som Anders
              Ygeman sade att tågen står stilla även om det lät lite överdramatiserat
              att säga på det viset.
            </seg>
            <seg n="34f6b476">
              Även om man nu kan raljera lite över att infrastrukturministern
              säger att de flesta tåg kommer i tid och går i tid är det ändå
              detta de flesta upplever. Vi ska inte överdriva. Sedan är det
              helt oacceptabelt att vi ibland hamnar i situationer här i Vintersverige
              där man faktiskt blir sittande och står stilla på spåren. Det
              får jag hålla med om.
            </seg>
            <seg n="110cb436">
              Anders Åkesson tog upp den utfrågning vi hade i trafikutskottet
              i förra veckan. Min slutsats av denna utfrågning var ändå att
              de aktörer som var där det var SJ, Trafikverket, Green Cargo,
              Jernhusen, forskare och även andra tågoperatörer och alla inblandade
              parter tar situationen på väldigt stort allvar. Man ser att det
              inte fungerade bra förra vintern och tittar på hur vi kan göra
              det bättre denna vinter.
            </seg>
            <seg n="5008194b">
              Man måste diskutera utifrån de förhållanden och förutsättningar
              vi har i dag. Man får lämna det långsiktiga. Det kommer naturligtvis
              över tid att lösa problemen, men vi har en vinter nu, som måste
              lösas nu. Det jag ändå tycker att man kan se väldigt positivt
              på är att både Trafikverket och SJ satsar stora pengar på åtgärdsprogram
              inför vintern. Som jag nämnde förut kan man säga att vissa åtgärder
              är självklara, men icke förty satsar nu Trafikverket 400 miljoner
              på förebyggande åtgärder inför vintern. SJ satsar 200 miljoner.
            </seg>
            <seg n="8c5fe26e">
              Det är klart att detta är viktigt. Någon nämnde här att det är
              mycket tekniska saker, men det förslag som kanske inte kostar
              så mycket utan handlar mycket om organisation är att öka detta
              med informationsbiten och låta enskilda människor få lite makt
              över sin situation. Jag tror att vanmakten när man fastnar i ett
              system och inte kan göra något åt det är det som folk upplever
              som mest frustrerande i sammanhanget.
            </seg>
            <seg n="9770f348">
              När det gäller ekonomiska incitament hade vi en diskussion och
              ett beslut i riksdagen förra veckan som handlade just om ekonomiska
              incitament. Det handlade om kvalitetsavgifter som verksamhetsstyrningsinstrument.
              Miljöpartiet och Vänsterpartiet sade naturligtvis nej till propositionen,
              trots att det var ett EU-direktiv vi skulle införa.
            </seg>
            <seg n="03ecc113">
              Oberoende av detta var det dock så att hela förslaget gick ut
              på att optimera situationen så att var och en faktiskt gör så
              mycket den kan i förebyggande åtgärder. Det gäller både tågoperatör
              och banhållare. Med kvalitetsavgiftssystem som man avtalar i trafikavtalet
              får man betala om man helt enkelt inte gör sin del av arbetet.
              Sådana incitament tror jag kan bli väldigt viktiga på alla nivåer.
            </seg>
          </u>
          <note type="speaker" n="94b428a8">
            Anf. 14 ANDERS ÅKESSON (C):
          </note>
          <u who="anders_akesson_882924" xml:id="i-cd86821af54facef-1" n="c3a8f432">
            <seg n="41234b1b">
              Fru talman! Alliansregeringen inledde förra mandatperioden med
              ett mycket omfattande renoveringsarbete av landets infrastruktur.
              Vi fortsätter med detta arbete nu. Det är helt uppenbart att mycket
              återstår att göra, men det är självklart så att det, om vi har
              ambitionen att möta kollektivtrafikbranschens utmaning att fördubbla
              antalet resande i kollektivtrafiken, fordras insatser också från
              samhällets sida.
            </seg>
            <seg n="ad1284ed">
              Då talar vi, fru talman, om helheten alla trafikslag. Vi kan
              inte kosta på oss att vända bussresenärer, den som måste färdas
              på en enskild väg eller en bit motorväg ryggen bara för att vi
              just här i dag upplever att det är med järnvägen vi har de största
              problemen.
            </seg>
            <seg n="49fc6a96">
              Visar det sig, fru talman, att vi i arbetet för att uppnå målet
              om en fördubblad kollektivtrafik måste satsa mer resurser på underhåll
              och investeringar i olika delar av trafiksystemet än vad som hittills
              är utpekat är Centerpartiet villigt att arbeta också för detta
              förutsatt att vi vet att varje investerad krona ger mesta möjliga
              effekt avseende effektivitet, säkerhet och miljö.
            </seg>
            <seg n="3915f0de">
              Då talar vi, fru talman, om riktiga pengar och inte anorektiska
              planer som är underfinansierade med uppemot 60 miljarder. Sådan
              såg nämligen historien ut, Anders Ygeman, när vi tog över för
              snart fem år sedan.
            </seg>
            <seg n="827cc304">
              Det finns skäl att påpeka, fru talman, för den som följer denna
              debatt att vi talar om ungefär 5 miljarder kronor om året i drift
              och underhåll av järnvägssystemet. Skillnaden mellan anslaget
              2010 och 2011 är ungefär 4 miljoner kronor i anslagsminskning
              ja. Det är alltså mindre än 1 promille, borträknat den närtidssatsning
              som rullade 2008, 2009, 2010 och ett stycke in på 2011.
            </seg>
            <seg n="a67fbc4b">
              Det talas ambitiöst och det är bra om en gemensam rödgrön budgetmotion
              som skulle inrymma snölok, investeringar, höghastighetståg, byggstart
              för Ostlänken 2014 etcetera. Det finns skäl att ställa sig frågan,
              fru talman, om det är finansierat och i så fall hur. Finns det
              fortfarande en gemensam rödgrön budgetmotion, eller talar vi om
              ett förslag och en plan som är fortsatt lika underfinansierade
              som när vi tog över 2006, då det fattades 60 miljarder?
            </seg>
            <seg n="fde7c151">
              Lars Ohly tog i sitt anförande upp några historiska ställningstaganden
              från det förra sekelskiftet, slutet på 90-talet och början på
              2000-talet. Jag säger inte emot, men låt oss hålla oss till här
              och nu, Lars Ohly! Här och nu är att vi från 2006 har höjt anslagen
              för drift och underhåll från 3,8 miljarder till 5,2 miljarder
              per år, och vi fortsätter på det viset. Det är riktiga pengar
              till svenskt järnvägssystem. Lägg därtill till vår närtidssatsning
              på runt 8 miljarder vårarna 20082010. Det är fortfarande riktiga
              pengar som gick att använda för att bygga bort problem och flaskhalsar.
            </seg>
            <seg n="edfc8569">
              Lars Ohly, vems perspektiv företräder vi i talarstolen? Är det
              tågmästarens, de anställdas eller den frusne resenärens som har
              krav på ett helhetsseende, den som cyklar, åker bil eller buss
              för att sedan kanske åka tåg för att sedan fortsätta sin resa
              med flyg?
            </seg>
            <seg n="11f99203">
              Jag tror att om man ska kunna känna igen sig och lägga rätt resurser
              där resurserna gör störst nytta, fru talman, måste vi ha ett helhetsseende.
            </seg>
          </u>
          <note type="speaker" n="8889cc6a">
            Anf. 15 WILLIAM PETZÄLL (SD):
          </note>
          <u who="unknown" xml:id="i-8b0a8c84b91f1675-3" n="5180ecce">
            <seg n="ad4d1e0c">
              Fru talman! Jag ämnar inte delta i den politiska pajkastningen
              som förekommer från vänster till höger utan konstaterar bara att
              såväl tidigare socialdemokratiska regeringar som nuvarande alliansregering
              bär ett ansvar för den situation som vi har. Dock kvarstår det
              faktum att det är Alliansen som sitter i regeringsställning, och
              det är då också Alliansen som har det yttersta ansvaret, bland
              annat för tågtrafiken.
            </seg>
            <seg n="a456c7d8">
              Jag tror att vad den frusne resenären som jag talade om tidigare
              i dag, vars tåg var försenat, är intresserad av är hur man på
              kort sikt ska lösa de väldigt allvarliga förseningar som uppkommit
              och vad regeringen ämnar göra på lång sikt, så att de problem
              som har återkommit under flera års tid inte ska återupprepas nästa
              år, för sanna mina ord: Det kommer att snöa även då.
            </seg>
          </u>
          <note type="speaker" n="33be0de1">
            Anf. 16 LARS OHLY (V):
          </note>
          <u who="lars_ohly_9f9bb3" xml:id="i-01cb162c871cdc96-1" n="0bf045c2">
            <seg n="175be67d">
              Fru talman! Jag hade nog förväntat mig lite mer av offensivlusta
              från en ny minister ansvarig för infrastruktur när tågkaoset breder
              ut sig, när tidningsrubrikerna lyser svart och när resenärer hör
              av sig och säger att så här kan vi inte ha det. Men då blir i
              stället svaret från talarstolen att de flesta tåg går i tid. Ja,
              skamligt vore det annars. Det finns ingen järnväg i världen som
              har mindre än 50 procents rättidighet. Men vi har en rättidighet
              som är alldeles för låg, och den kommer att sjunka. Enligt Trafikverkets
              egna bedömningar i en skrivelse till Näringsdepartementet kommer
              er politik att leda till att rättidigheten sjunker från 95 procent
              till 87 procent.
            </seg>
            <seg n="f7e25d39">
              Om underhållet eftersätts kommer naturligtvis också svårigheter
              att uppstå när man möter extrema vädersituationer. Jag har varit
              med om det förr. Det är riktigt, Anders Åkesson, att jag är järnvägare.
              Jag talar gärna för järnvägarna, men jag talar framför allt för
              resenärerna, för det är dem jag har mött. Det är dem jag har mött
              när jag har varit med om förseningar, för det har förekommit även
              före den här regeringen, kan jag meddela.
            </seg>
            <seg n="942e2676">
              Jag vet hur mina kolleger just nu får möta resenärer som är otroligt
              upprörda. Och jag skulle ju önska att det var Catharina Elmsäter-Svärd
              som gick där i uniform på perrongen och tog emot de här resenärernas
              klagomål eller gick igenom Uppsalapendeln en morgon, vilket knappt
              låter sig göras därför att det är för trångt.
            </seg>
            <seg n="3198c68f">
              Vad är då problemen? Jo, det är två grundläggande problem som
              ni över huvud taget inte har uppmärksammat eller sagt någonting
              om.
            </seg>
            <seg n="207ec067">
              Det ena är avregleringen. Ni splittrar upp järnvägstrafiken.
              Ni tror att järnväg är som väg, att man kan konkurrera med att
              komma på att man ska köra lite järnväg och konkurrera med de andra
              företagen på lika villkor. Så funkar det inte. Vi har en begränsad
              spårkapacitet. Och det sammanhållna järnvägsnätet är faktiskt
              en frukt av framsynta borgerliga politiker en gång i tiden som
              tillsammans med arbetarrörelsen på 20- och 30-talen köpte upp
              enskilda järnvägar därför att man insåg vikten av att ha ett sammanhållet
              järnvägsnät och ett nationellt ansvar. Ni gör tvärtom. Ni splittrar
              upp, ni säljer ut, ni konkurrensutsätter, och så får vi i stället
              det snöda vinstintresset.
            </seg>
            <seg n="87c28337">
              Där har vi det andra problemet. Även SJ ska gå med så stora vinster
              att man i dag sparar på underhåll. Man sparar på att köpa in det
              som behövs för att kunna få trafiken att flyta. Man sparar på
              säkerhetsutbildning för personalen.
            </seg>
            <seg n="bde5423f">
              I andra länder har det genomförts en del avregleringar, till
              exempel British Rail. När den avregleringen var genomförd skedde
              flera olyckor som hade sin grund i att företagen till varje pris
              skulle spara, också på personalens utbildning i säkerhet, vilket
              ledde till minskad säkerhet och fler olyckor. British Rail åternationaliserades,
              samma sak i Nya Zeeland.
            </seg>
            <seg n="6891c502">
              Ni går in på samma väg som har visat sig vara olycklig och gett
              förfärliga konsekvenser i andra länder i stället för att satsa,
              att satsa på höghastighetståg, som Annelie Enochson förtjänstfullt
              förespråkar. Men det gör inte din regering. Där har du ju fått
              stryk. Där är det tvärtom så att man talar föraktfullt om den
              lilla snutten Ostlänken ned till Linköping eller, som Catharina
              Elmsäter-Svärds företrädare sade: Varför ska göteborgare åka till
              Borås? Jo, kanske därför att vi ska sammanbinda de största städerna
              i Sverige med höghastighetståg och samtidigt avlasta de järnvägar
              som kommer att finnas kvar och där godstrafiken kommer att få
              större utrymme.
            </seg>
            <seg n="a3acdcb0">
              Varför försöker ni inte inse vad som är problemen? Varför gör
              ni inte något åt dem? Varför står ni här och verkar så nöjda?
            </seg>
          </u>
          <note type="speaker" n="93996ad4">
            Anf. 17 ANNELIE ENOCHSON (KD):
          </note>
          <u who="annelie_enochson_881985" xml:id="i-054eaab3cfc4c9ea-1" n="1712bddf">
            <seg n="59eea52e">
              Fru talman! Det verkar som att oppositionen här inte vill inse
              sin del i situationen som vi ska diskutera här i dag. Investeringar
              och underhåll har nedprioriterats under en längre tid. Sverige
              har i jämförelse med andra EU-länder en anmärkningsvärt låg andel
              av bnp som går till infrastruktur, inklusive järnvägar. En effekt
              av detta är att utrustningens genomsnittsålder är oerhört hög,
              och den ökar.
            </seg>
            <seg n="4439aaf0">
              Efter den besvärliga vintersäsongen 2001/02 antog man ett åtgärdsprogram
              för järnvägen, men åtgärderna genomfördes inte av den dåvarande
              socialdemokratiska regeringen. Om åtgärderna hade vidtagits hade
              vi kanske haft en annan situation än den vi har i dag.
            </seg>
            <seg n="8dab77f6">
              Som mina kolleger har sagt här höjde Alliansen de årliga anslagen
              från 3,8 miljarder, som de var under den socialdemokratiska tiden,
              till 5,6 miljarder. Det är en höjning med 47 procent under en
              mandatperiod. Det tycker jag är ganska bra.
            </seg>
            <seg n="0df8628b">
              Jag vill i den här debatten fokusera på följande åtgärder och
              vara konkret:
            </seg>
            <seg n="027214d8">
              Jag vill bara kort rikta mig till Lars Ohly angående detta med
              höghastighetsbanan. I vår budget står det att vi vill utreda detta
              vidare. Där är vi alla överens i Alliansen om att vi vill titta
              vidare på detta. Vi vill inte lämna något besked i dagsläget.
              Det har tagits fram en utredning, men vi tycker inte att den räcker
              utan vill titta vidare på det här. Vi har fyra år på oss, och
              vi ska avvakta och se vad som händer.
            </seg>
          </u>
          <note type="speaker" n="1735c61c">
            Anf. 18 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-8b0a8c84b91f1675-4" n="5180ecce">
            <seg n="43ea384d">
              Fru talman! Det är alldeles riktigt att jag sade tidigare att
              det görs ungefär 500 000 resor dagligen. Och det är alldeles riktigt
              att jag sade att de flesta tåg går i tid. Men jag sade också att
              det är tillräckligt illa för dem drabbas av att de inte gör det,
              i synnerhet när det är kallt och snö. Observera dock att de flesta
              av de här förseningarna oftast inte är vinterrelaterade, men de
              blir extra besvärliga när det är vinter.
            </seg>
            <seg n="43702b83">
              Reduceringsplanerna är inte en långsiktig lösning. Det är en
              hantering. Det går inte att köra i kapp försenade tåg just därför
              att vi har brist på spårkapacitet.
            </seg>
            <seg n="a2329d09">
              Jag tycker inte att det är besvärligt att stå här. Jag kan stå
              här så ofta ni vill. Jag är ute och möter resenärer. Jag träffar
              Facebookgrupper. I kväll ska jag vara med de riktiga hjältarna,
              inte galans hjältar. Jag ska vara ute hos dem som jobbar med bärigheten
              på stambanan utanför Gnesta, Lars Ohly. De killarna och tjejerna
              måste vara där på natten för att inte riskera att skadas för att
              det går tåg. Det är klart att jag kommer vara med. Jag följer
              detta dagligen. Jag ser till att olika aktörer samverkar, samarbetar
              och pratar med varandra och inte om varandra. Det är bara så vi
              kan lösa situationen den här vintern. I grunden handlar det om
              hur vi ska få mer kapacitet och bättre underhåll.
            </seg>
            <seg n="ff817ce4">
              Är 5,3 miljarder mindre än 3,8 miljarder, Peter Eriksson? Nej,
              det är det inte. Vi har höjt anslaget till drift och underhåll.
              Vi har sett till att vi investerar 65 miljarder i järnväg de kommande
              åren. Det innebär inte, fru talman, att vi kommer att sitta med
              armarna i kors i tolv års tid.
            </seg>
          </u>
          <note type="speaker" n="dea0f90c">
            Anf. 19 PETER ERIKSSON (MP):
          </note>
          <u who="peter_eriksson_5d85a2" xml:id="i-0155fa9a425a3873-3" n="8fdf700f">
            <seg n="1a116012">
              Fru talman! Ledamöter och åhörare! Jag tror tyvärr att många
              av dem som har lyssnat på den här debatten är minst lika besvikna
              nu som de var tidigare. Många av de resenärer som kanske hade
              hoppats att det fanns en möjlighet till ett politiskt skifte,
              en satsning, en framtidsvision, någonting som skulle göra att
              man fick tillbaka tron på att det svenska järnvägssystemet ska
              fungera bättre i framtiden, är fortsatt besvikna. De tänkte sig
              att vi, liksom de flesta andra länder i Europa, skulle satsa på
              moderna tåg. Norge ska göra det. Vi ska få se det i Finland. I
              Tyskland bygger man höghastighetsbanor. I Frankrike har man haft
              det i flera decennier. I Spanien har man i praktiken ersatt nästan
              allt regionalt flyg med höghastighetsbanor.
            </seg>
            <seg n="1547881f">
              Moderna tåg byggs genom att man bygger höghastighetsbanor. Varför
              ska man bygga gamla banor som man gjorde för hundra år sedan?
              Det är väl bättre att göra som man gör i dag, så att vi kan köra
              dubbelt så snabbt på banorna och använda de nya tåg som går så
              mycket snabbare.
            </seg>
            <seg n="8dea0d8c">
              Genom regeringens politik får vi varken en satsning på nytt underhåll,
              ökat underhåll eller en satsning på att öka kapaciteten. Ministern
              hänvisar till att man höjde underhållet en del under den förra
              mandatperioden. Ja, det stämmer faktiskt, men det räcker inte.
              Nu behöver vi höja ännu mer därför att så mycket är eftersatt.
              Därför finns det tyvärr en tomhänthet om vad som kommer framöver.
              Nu minskar underhållet och investeringarna. Regeringen borde i
              stället välja att ta emot den utsträckta hand som vi har visat.
              Jag tycker att det är förfärande tråkigt, och det tror jag de
              flesta tågresenärer i Sverige håller med om.
            </seg>
          </u>
          <note type="speaker" n="7687be19">
            Anf. 20 ANDERS YGEMAN (S):
          </note>
          <u who="anders_ygeman_d54639" xml:id="i-b6877b32b8908863-2" n="76a011c3">
            <seg n="138dc98f">
              Fru talman! Jag är rädd att de resenärer som står på perrongerna
              inte har blivit mycket klokare av den här debatten även om de
              får veta att majoriteten av tågen ändå kommer i tid.
            </seg>
            <seg n="976ffb18">
              Regeringen verkar ha dragit två slutsatser av fem års regerande
              och vinterkaos. Den första är att Sverige med Anders Borgs ord
              har överinvesterat i järnväg och att rätt medicin för att få järnvägen
              på fötter är att flytta 2,2 miljarder kronor från järnväg till
              vägar. Den andra är att man ska halvera nyinvesteringarna i järnväg.
              Jag tror inte att det är en framgångsrik medicin.
            </seg>
            <seg n="a1f06a52">
              Ministern säger att reduceringsplaner inte är någon långsiktig
              lösning. Jag delar den uppfattningen. Vi är överens både om att
              reduceringsplanerna behövs efter fem år med en borgerlig regering
              och om att de inte är en långsiktig lösning. Men då måste man
              också fråga sig: När kommer vi att få en vinter utan reduceringsplaner?
              När slipper vi ställa in hälften av alla tåg mellan Malmö och
              Helsingfors? Det är en fråga som jag tror att många där ute som
              lyssnar på det här vill ställa. När kan vi få en vinter där tågen
              går i tid? Går det att få det om man följer Anders Borgs recept
              där han säger att vi har överinvesterat i järnväg och att det
              behövs dramatiska nedskärningar under den här mandatperioden när
              det gäller nyinvesteringar i järnväg?
            </seg>
            <seg n="28e9655e">
              Jag tror inte att det är möjligt. Därför vill jag investera mer
              pengar i underhåll, därför vill jag ha större nyinvesteringar
              än regeringen och därför vill jag att Sverige startar byggande
              av sådana höghastighetsbanor som finns på så många ställen i Europa
              och världen och har bra mycket bättre punktlighet än den svenska
              järnvägen.
            </seg>
          </u>
          <note type="speaker" n="ae5b081f">
            Anf. 21 LARS TYSKLIND (FP):
          </note>
          <u who="lars_tysklind_527bfb" xml:id="i-429ee47d41f031cd-2" n="8511f9cd">
            <seg n="2698a20c">
              Fru talman! Det är mycket retorik. Jag tror att alla de som har
              lyssnat på den här debatten har insett att det finns ett antal
              saker som är otroligt viktiga. En sak är den långsiktiga strategi
              som alliansregeringen och vi i Folkpartiet står bakom. Där har
              man höjt nivåerna på drift och underhåll och säkrat en investeringsvolym
              på 65 miljarder i en trafikslagsövergripande plan fram till 2021.
              Detta är det långsiktiga. Det kommer successivt att förbättra
              järnvägssystemet och naturligtvis andra trafikslagssystem också.
            </seg>
            <seg n="9b6d3b68">
              Vi har också diskuterat det kortsiktiga. Vi hade en vinter i
              fjol, vi har en vinter i år och vi kommer att få en vinter nästa
              år. När det gäller det kortsiktiga tycker jag att många här, däribland
              jag själv hoppas jag, har redovisat att det pågår ett arbete,
              en dialog och en samverkan mellan de inblandade operatörerna.
            </seg>
            <seg n="5c112ec6">
              Som jag nämnde förut fick vi en bra redovisning vid utfrågningen
              förra veckan av att både SJ och Trafikverket satsar ett antal
              hundra miljoner just för att på kort sikt förbättra så att den
              här vintern blir bättre än den förra vintern. De satsningarna
              kommer förhoppningsvis att fortsätta så att nästkommande vinter
              blir ännu bättre.
            </seg>
            <seg n="d27aa4d7">
              Det är väldigt lätt att göra avregleringen till en ideologisk
              fråga, men jag vill faktiskt påpeka att det finns många framgångsrika
              tågoperatörer som genomför både person- och godstransporter i
              det här landet på ett mycket bra och attraktivt sätt. Det är transporter
              som aldrig hade kommit till stånd utan dessa enskilda initiativ.
              Kom inte och säg att avregleringen bara är av ondo! Den är faktiskt
              en drivande kraft inom järnvägssystemet och skapar nya möjligheter.
            </seg>
          </u>
          <note type="speaker" n="a9159a13">
            Anf. 22 ANDERS ÅKESSON (C):
          </note>
          <u who="anders_akesson_882924" xml:id="i-cd86821af54facef-2" n="c3a8f432">
            <seg n="0da8c106">
              Fru talman! Till skillnad från Peter Eriksson tror jag visst
              att lyssnarna, tittarna och vi har fått en hel del besked under
              den här debatten i dag. Vi har fått beskedet att det blir fortsatt
              lika höga resurser till drift och underhåll nästa år som det här
              året. Dessutom har Trafikverket fått möjlighet att tidigare disponera
              ytterligare en halv miljard för kommande år.
            </seg>
            <seg n="6215171e">
              Vi har också fått besked om att De rödgröna vägrar att diskutera
              en helhet mellan olika trafikslag. De vill föra en diskussion
              om höghastighetståg som skulle kunna stå på banan om 20 år i stället
              för att diskutera de problem som vi upplever här och nu på grund
              av att det är vinter.
            </seg>
            <seg n="a9630c0c">
              De rödgröna har hänvisat till en gemensam budgetmotion. Finns
              samarbetet kvar? Vad är i så fall innehållet? Hur är det finansierat?
              Eller handlar det om fortsatt ofinansierade och anorektiska planer
              som i sin tur leder till straffskatter på andra trafikslag?
            </seg>
            <seg n="dc1bd151">
              Sverigedemokraternas William Petzäll sade att han inte deltar
              i den pajkastning som han ansåg att vi ägnade oss åt utan efterfrågar
              i stället besked. Jag vill påstå att det har kommit mängder av
              besked i debatten. Det vore självklart spännande att höra Sverigedemokraternas
              hållning i frågan, det vill säga hur vi framöver ska finansiera
              drift, underhåll och investeringar i det svenska trafiksystemet.
            </seg>
          </u>
          <note type="speaker" n="97b9d6d8">
            Anf. 23 WILLIAM PETZÄLL (SD):
          </note>
          <u who="unknown" xml:id="i-8b0a8c84b91f1675-5" n="5180ecce">
            <seg n="6dba2ef4">
              Fru talman! Som svar till Anders Åkesson kan jag säga att vi
              kommer inom en ganska snar framtid att återkomma med besked om
              hur vi ser på frågan.
            </seg>
            <seg n="e11e5f52">
              Peter Eriksson efterfrågade en bred överenskommelse i inledningen
              av sitt anförande. Nu har Peter Eriksson inte möjlighet till fler
              inlägg men det hade varit intressant att veta om Sverigedemokraterna
              skulle inkluderas i en sådan bred uppgörelse. Om man verkligen
              menar att man har ett genuint miljöengagemang måste det rimligen
              innebära att miljön kommer före partipolitiska och strategiska
              intressen.
            </seg>
            <seg n="04928a13">
              Vi kommer som sagt att återkomma i frågan inom en ganska snar
              framtid.
            </seg>
          </u>
          <note type="speaker" n="bfd8bf92">
            Anf. 24 LARS OHLY (V):
          </note>
          <u who="lars_ohly_9f9bb3" xml:id="i-01cb162c871cdc96-2" n="0bf045c2">
            <seg n="6c110ff7">
              Fru talman! Visst har debatten gett en del besked. Regeringen
              vill inte satsa mer historiskt, och de kan därför inte skylla
              ifrån sig historiskt.
            </seg>
            <seg n="bb9498ae">
              I stället för att satsa på underhåll och investeringar skär regeringen
              ned anslagen till Trafikverket. Trafikverkets bedömning är att
              det kommer att leda till att vi får färre tåg i rätt tid, att
              vi får sänkta hastigheter och att vi får sämre möjligheter till
              en tågtrafik som konkurrerar. Nya banor kommer att förbli obyggda
              eftersom regeringen kräver en orealistisk medfinansiering från
              kommuner och näringsliv och inte tar ett helhetsansvar från statens
              sida.
            </seg>
            <seg n="a34e9d78">
              SJ som bolag kommer att fortsätta att tvingas prioritera vinst
              i stället för att ersätta sina åldersstigna, slitna och långsamma
              tåg med snabba, moderna tåg. Underhållet och säkerheten kommer
              att få stå tillbaka. Järnvägstrafiken kommer att fortsätta att
              utsättas för marknadsexperiment där den kortsiktiga lönsamheten
              blir viktigare än samhällsintresset, detta till skillnad från
              den borgerlighet som en gång i tiden insåg att ett sammanhållet
              järnvägsnät med ett nationellt ansvar var en tillgång för hela
              Sverige.
            </seg>
            <seg n="4ae42516">
              Samhällsintresset får stå tillbaka. Det är beskedet. Det är vad
              man säger. Man säger: Låt tågföretagen fortsätta att leka. Låt
              dem fortsätta att vara underkastade hårda vinstkrav och därmed
              spara på sådant som är nödvändigt för att tågen ska gå. Låt resenärerna
              fortsätta att frysa. Låt de anställda få ta skit. Det blir inte
              mer kapacitet och bättre underhåll av det, Catharina Elmsäter-Svärd!
            </seg>
            <seg n="ad09239a">
              Jag står här som representant för Vänsterpartiet, det parti som
              mest av alla vill gynna kollektivtrafiken. Men vi står här också
              med ett erbjudande: Kom igen! Låt oss göra en blocköverskridande
              överenskommelse om 1 miljard mer per år till underhåll av järnvägen.
              Det skulle lösa de mest akuta problemen och göra att vi slapp
              uppleva sådana här vintrar igen. Varför inte ta det erbjudandet?
            </seg>
          </u>
          <note type="speaker" n="50ea280c">
            Anf. 25 ANNELIE ENOCHSON (KD):
          </note>
          <u who="annelie_enochson_881985" xml:id="i-054eaab3cfc4c9ea-2" n="1712bddf">
            <seg n="485ef9ca">
              Fru talman! En sådan här debatt där man inte kan svara direkt
              utan måste vänta på sin tur gör det ibland svårt att ställa frågor,
              särskilt om man som jag är nummer åtta på talarlistan. Det är
              inte helt lätt att vara det minsta partiet, men sådant kan vi
              ändra på om fyra år.
            </seg>
            <seg n="a70eddda">
              Jag har försökt särskilja de olika insatserna. Det finns akuta
              insatser och det finns långsikta strategier. Alliansen har både
              och. Vi jobbar med detta. Jag vill emellertid från Kristdemokraternas
              sida lyfta fram två saker som jag tycker är viktiga att komma
              ihåg. Vi menar att Trafikverket måste bli duktigare på att ha
              ansvaret för samordningen. Med det menas alla aktörer på järnvägsområdet.
              Just nu glappar det en aning, och där måste vi bli bättre. Det
              andra som jag vill att ni ska komma ihåg är att SJ inte kan köpa
              in tåg för 7 miljarder utan att vinterväderdeklarera dem. I så
              fall är det något som är tokigt. Där måste SJ bli bättre.
            </seg>
            <seg n="9b95b89f">
              Med detta sagt tycker jag att vi inom Alliansen gjort mycket.
              Det kan alltid diskuteras om man kunde göra mer, men jag vill
              påminna om att vi ökat anslaget från 3,8 till 5,6 miljarder. Det
              är en höjning med 47 procent. Detta är ett faktum. Vi har aldrig
              haft en åtgärdsplan med så mycket pengar som nu och den är finansierad
              från första kronan. Det känns bra att kunna säga detta.
            </seg>
            <seg n="0dc62a07">
              Högt tonläge och retorik ger vi inte mycket för. Det är bättre
              att se hur det förhåller sig i verkligheten. Där har vi mycket
              på fötterna.
            </seg>
          </u>
          <note type="speaker" n="8011491a">
            Anf. 26 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-2ea9f33681593d48-0" n="5180ecce">
            <seg n="65c797aa">
              Fru talman! Låt oss återgå till det som är fokus för debatten,
              hur vi kan måna om, inte håna, människors tid och se till att
              företag verkligen kan få verka och växa. Det handlar om att få
              tillbaka förtroendet för järnvägstrafiken. Jag kan hålla med om
              att det just nu står på skam, och därför gäller det att få bort
              det som utgör en stor del av bristerna, nämligen spårkapaciteten.
              Detta arbetar vi med på olika ställen. Där vi har enkelspår gäller
              det att få fler mötesplatser, och vi måste få fler dubbelspår.
              Men det finns också ett stort behov av nya banor.
            </seg>
            <seg n="85368997">
              Vi kan stå här och diskutera hur mycket mer pengar som behöver
              satsas, men vår stora utmaning är fortfarande att få en mycket
              snabbare planprocess. Vi måste förkorta och förenkla processen
              så att det inte tar så lång tid att gå från ord till handling
              för att sedan kunna inviga banorna. Det arbetar jag med för närvarande.
            </seg>
            <seg n="d81ffd49">
              Något som jag också tycker är viktigt, och som alla borde vara
              intresserade av, är att fokusera på hur vi använder de pengar
              som vi avsätter så att de gör mest nytta. Hur får vi ut mest infrastruktur
              för varje satsad krona? Det är precis det som jag nu tittar på.
              Även om vi höjt anslaget för drift och underhåll och avsatt historiskt
              mycket pengar för nya spår finns de spåren inte på plats i morgon.
            </seg>
            <seg n="3449785c">
              Till dem som är hjältar där ute, de som reser, de som väljer
              att transportera sina varor på tåg och de som arbetar för att
              det hela ska fungera genom att hålla spåren snöfria, genom att
              se till att det fungerar ordentligt på perrongerna och att stationerna
              är öppna vill jag säga att det behövs mer samarbete den här vintern.
            </seg>
            <seg n="dc7ca8b5">
              Med detta, fru talman, skulle jag vilja säga tack främst till
              Peter Eriksson, som initierade debatten, och till övriga som deltagit
              i den.
            </seg>
          </u>
          <note n="5599131c">
            Överläggningen var härmed avslutad.
          </note>
          <note n="843b5dfe">
            2 § Justering av protokoll
          </note>
          <note n="8b84782a">
            Justerades protokollen för den 6 och 7 december.
          </note>
          <note n="3c05daa4">
            3 § Meddelande om val
          </note>
          <note n="f1f7b64e">
            Tredje vice talmannen meddelade att val av chefsjustitieombudsman,
            ställföreträdande ombudsman, riksrevisor med administrativt ansvar,
            Nämnden för lön till riksdagens ombudsmän och riksrevisorerna,
            Statsrådsarvodesnämnden, Riksrevisionens parlamentariska råd och
            Domarnämnden skulle äga rum tisdagen den 14 december .
          </note>
          <note n="c6efcee6">
            4 § Meddelande om frågestund
          </note>
          <note n="bbccf651">
            Tredje vice talmannen meddelade att vid frågestunden torsdagen
            den 16 december kl. 14.00 skulle följande statsråd närvara:
          </note>
          <note n="57612892">
            Närings- och energiminister Maud Olofsson (C), utrikesminister
            Carl Bildt (M), justitieminister Beatrice Ask (M), statsrådet
            Nyamko Sabuni (FP) och statsrådet Ulf Kristersson (M).
          </note>
          <note n="d22a3ef8">
            5 § Meddelande om information från regeringen
          </note>
          <note n="fe15c57d">
            Tredje vice talmannen meddelade att tisdagen den 21 december
            kl. 13.00 skulle statsminister Fredrik Reinfeldt (M) lämna information
            från Europeiska rådets möte den 16 och 17 december.
          </note>
          <note n="9997496d">
            6 § Anmälan om inkommen faktapromemoria om förslag från Europeiska
            kommissionen
          </note>
          <note n="348c75e6">
            Tredje vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <u who="unknown" xml:id="i-8a18fda07ddcd878-0" n="5180ecce">
            <seg n="28c89275">
              KOM(2010)612/4
            </seg>
          </u>
          <note n="96d10188">
            7 § Förnyad bordläggning
          </note>
          <note n="aa5d67a2">
            Föredrogs och bordlades åter
          </note>
          <note n="713d7492">
            8 § Integration och jämställdhet
          </note>
          <note n="5af250fb">
            Föredrogs
          </note>
          <note type="speaker" n="01c3965c">
            Anf. 27 MARIA STENBERG (S):
          </note>
          <u who="maria_stenberg_8d82fd" xml:id="i-89bdab3b60c80195-0" n="05ed3096" next="i-dbbb95ddb8da1558-0"/>
          <note n="9521753f">
            Fru talman! I dag ska kammaren debattera utgiftsområde 13 i budgeten,
            som handlar om integration och jämställdhet, och jag yrkar redan
            nu bifall till reservation 1 och 2.
          </note>
          <u who="maria_stenberg_8d82fd" xml:id="i-dbbb95ddb8da1558-0" n="05ed3096" prev="i-89bdab3b60c80195-0">
            <seg n="4c454266">
              Jag kommer att hålla mig till integrationspolitiken och den politik
              som vi socialdemokrater står för och vilka lösningar som vi anser
              det vore bra att kunna genomföra. Jag kommer också, naturligtvis,
              att göra några jämförelser mellan vår politik och den förda borgerliga
              politiken.
            </seg>
            <seg n="c4075427">
              Att människor flyttar frivilligt eller tvingas fly över landgränser
              är inget nytt fenomen. Människor har sedan urminnes tider rört
              på sig av många olika anledningar.
            </seg>
            <seg n="742d8499">
              Klart är att alla krig och all fattigdom men också alla starka
              önskningar om nya och bättre livsvillkor genom århundraden har
              varit drivkraften för människor att röra på sig.
            </seg>
            <seg n="779f67b3">
              Den största rörligheten över gränserna har vi i vårt närområde.
              Det gäller både för jobb och när människor tvingas fly för sina
              liv. Människor som tvingas leva i flyktingläger gör det i sitt
              närområde, och vi nordbor tar gärna ett jobb i vårt närområde.
            </seg>
            <seg n="8ea6cb16">
              Det är viktigt att slå fast att rörlighet hos människor är och
              har varit bra, och att det har gynnat Sverige som land. Människor
              som har kommit hit har tagit med sig sin kunskap och nya idéer,
              mödosamt lärt sig vårt ibland krångliga språk, jobbat hårt, utvecklat
              kulturlivet och gett oss tillgång till breda nätverk. Vårt lands
              öppenhet mot invandring och flyktingar måste naturligtvis bestå
              för utveckling och nya möjligheter. Allt annat vore ett stort
              misstag, även om vi nu i dagarna känner rädsla. Det känns ändå
              skönt att konstatera att det finns en samsyn både i samhället
              och bland alla riksdagspartier, ja, förutom då Sverigedemokraterna,
              om att invandring har varit bra och gynnsamt för Sverige.
            </seg>
            <seg n="89847f21">
              Fru talman! Det är klart att vi kan se att det tar alldeles för
              lång tid för många nyanlända och andra invandrare att få ett jobb
              och ett väl fungerande mottagande. För trots borgerlighetens försök
              att hålla en hög svansföring i arbetsmarknadspolitiken är det
              bara just en hög svansföring och inget annat. För arbetslösheten
              bland svenskar födda i andra länder är mycket högre än för inrikes
              födda, och långtidsarbetslösheten biter sig nu stenhårt fast.
              Arbetslinjen har missat grovt i många fall, och att inte se att
              det förekommer diskriminering på svensk arbetsmarknad av många
              människor med utländsk bakgrund är att vara både blind och döv.
            </seg>
            <seg n="e953d70f">
              Alla kommuner tar inte emot flyktingar, bristen på bostadsbyggande
              slår hårt, och skola och förskola måste få tillräckligt med resurser,
              så att alla barns olika behov blir synliggjorda. En generell välfärdspolitik
              för framtiden är bra både för infödda svenskar och för nya, blivande
              svenskar. Skola, vård och omsorg är universella mänskliga behov
              och har ytterst lite med hudfärg och ursprung att göra.
            </seg>
            <seg n="dc6f7c4f">
              Vi anser att fler kommuner måste ta och känna ansvar för flyktingmottagandet.
              Skyldigheten och ansvaret för ensamkommande flyktingbarn måste
              alla kommuner dela. Ett system som tittar på solidariteten mellan
              kommuner som är generösa i asylmottagandet jämfört med kommuner
              som tar emot få asylsökande tycker vi vore viktigt. Kanske ska
              kommuner som inte bidrar så mycket till asylmottagande i stället
              bidra ekonomiskt till de kommuner som faktisk är generösa? Det
              är en rätt spännande tanke, tycker vi.
            </seg>
            <seg n="e0994535">
              Fru talman! Klass och kön blir tydliga när man gräver djupare
              i integrationspolitiken. Borgerlig politik gynnar, som i övrigt,
              välutbildade och i många fall män. Integrationspolitiken är inget
              undantag: Gynna dem som redan kan och gör det svårare för dem
              som kanske har en längre resa att göra! Det är klassisk högerpolitik.
            </seg>
            <seg n="2e91b313">
              Varför säger jag så? Jo, ett exempel på den sortens politik är
              bonussystemet inom sfi. Den borgerliga regeringen har ju utformat
              ett system som innebär att ju bättre förutsättningar du har för
              att lära ett nytt språk, kanske för att du redan har med dig studievanan
              hemifrån, desto mer gynnas du genom en extra slant i plånboken.
              Har du däremot svårare för språkinlärningen, ja, då får plånboken
              gapa tom.
            </seg>
            <seg n="6f3966dd">
              Borgerliga företrädare vill gärna kalla etableringslotsar för
              tidernas reform på integrationspolitikens område. Jag hade nog
              önskat att den borgerliga regeringen först hade utvärderat och
              kartlagt hur många jobb som övriga coacher förmedlat och skapat.
              För en knapp vecka sedan kostade visst coacherna 1 miljard, utan
              att den borgerliga regeringen har en susning om hur väl de pengarna
              arbetar för de arbetslösa. Systemet bygger ju lite på konceptet
              att gynna dem som snabbt kan få ett nytt jobb och satsa lite eller
              intet på dem som kanske behöver flera och mer långsiktiga insatser,
              till exempel nya utbildningschanser, för att på det sättet ge
              dem nya möjligheter till att få ett jobb, på en alltmer kunskapsintensiv
              arbetsmarknad.
            </seg>
            <seg n="e1e44c19">
              Nu är det alltså nyanlända som ska lotsas, coachas, genom livet,
              förhoppningsvis till en snabbare arbetsmarknadsetablering än i
              dag. Individuella etableringsplaner gjorda av Arbetsförmedlingen
              är bra, men det är klart att vi är många som undrar vad som händer
              och hur strategin ser ut för vad som ska hända efter de två år
              som Arbetsförmedlingen har ansvaret för. Vad händer sedan, då?
              Kommunsverige undrar och tycker nog att det vore klädsamt om den
              borgerliga regeringen förklarade hur dess genom tidernas största
              reform är tänkt att fungera när reformens tidsbegränsning på två
              år har passerat.
            </seg>
            <seg n="5990efc9">
              Fru talman! Vi rödgröna vet att vi förlorade valet, men i vår
              budgetmotion har vi valt att lyfta fram behoven av satsningar
              på kvalitativa insatser i stället för på lotsar. Vi har alltså
              valt att flytta en del pengar från det här utgiftsområdet till
              andra utgiftsområden, bland annat utbildningspolitik ni vet, yrkesutbildningar,
              bättre kvalitet och mer arbetsmarknadsinriktning på sfi-undervisningen,
              validering av redan inlärd kunskap och stöd för att starta eget
              företag och praktik. Det är klassisk arbetsmarknadspolitik som
              i utvärdering och forskning visar på goda resultat. Det tycker
              vi vore en bättre väg att gå, och vi röstar därför alltså på vår
              politik och ingen annans politik.
            </seg>
            <seg n="5812245a">
              Jag ska också, helt kort, säga några ord om Sverigedemokraternas
              reservation, som mest liknar ett virrvarr av allt och ingenting.
              För min del är det egentligen rätt så ologiskt att försöka debattera
              integrationspolitik med ett politiskt parti som inte vill ha någon
              integration ett parti som dessutom bygger hela sin ekonomiska
              politik på en 90-procentig minskning av asyl- och anhöriginvandringen.
              Den ska lösa allt från höjd a-kassa till att det ska forskas mer:
              Det ska bli mer pengar i plånboken till både pensionärer och alla
              oss andra, det ska ske förstärkningar i rättsväsendet, och sjukvården
              ska visst också få mer administrativt stöd. Det är ingen hejd
              på vad den minskningen ska räcka till!
            </seg>
            <seg n="fff7879e">
              Men det tydligaste i Sverigedemokraternas särskilda yttrande
              är ändå deras främlingsfientliga inställning över lag, och deras
              övertro på enkla lösningar, som faktiskt förslagen i deras ekonomiska
              politik visar med all tydlighet.
            </seg>
            <seg n="0ef3251e">
              Fru talman! Jag slutar mitt anförande där jag började. Socialdemokraterna
              anser att människors rörlighet är bra och att det gynnar Sverige.
              Därför ska vi fortsätta ta emot folk från andra länder. Allt annat
              vore att göra självmål när vi nu dessutom ser att vi behöver fler
              människor i jobb för att kunna finansiera välfärden. Vi behöver
              fler händer i vården, fler som startar eget, fler vuxna på skolorna
              och många fler som jobbar i tjänstesektorn. Vi behöver alla, och
              alla arbetade timmar är guld värda.
            </seg>
            <seg n="29eadf90">
              Men för att de nyanlända snabbt ska hitta sin plats i vårt samhälle
              är det viktigt att de får ett stöd som utgår från deras individuella
              förutsättningar. På det sättet kan de vuxna snabbare komma i arbete
              och få ta del av allt det där goda som ett jobb innebär arbetskamrater,
              egen lön att leva av och struktur på vardagen och snabbare kunna
              lära sig vårt säkert krångliga språk. Barnen får en bra start
              i skolan och de lite äldre unga får en rimlig chans att plugga
              i kapp sina jämnåriga svenska skolkamrater.
            </seg>
            <seg n="facf46f6">
              Jämlikhet, solidaritet och rättvisa, skatt efter bärkraft och
              välfärd efter behov det är klassisk socialdemokratisk välfärdspolitik,
              kanske mer känd och uttryckt som den svenska välfärdsmodellen.
              Ett samhälle som bygger på öppenhet och tolerans är det Sverige
              som vi socialdemokrater vill fortsätta utveckla och arbeta för.
            </seg>
          </u>
          <note type="speaker" n="0bce2a27">
            Anf. 28 MEHMET KAPLAN (MP):
          </note>
          <u who="mehmet_kaplan_6f7a65" xml:id="i-ab7b79078010e009-0" n="681cf82d">
            <seg n="bf668e35">
              Fru talman! Jag måste tacka föregående talare för ett starkt
              engagerat tal.
            </seg>
            <seg n="0543766e">
              Jag ska börja med att tala om grundfrågan hur vi ser på vårt
              samhälle när vi diskuterar frågor som integration och jämställdhet.
              Vi behandlar utgiftsområde 13, som just tar upp dessa frågor.
              Det är ett av två områden som vårt utskott har att arbeta med.
            </seg>
            <seg n="857de156">
              Man brukar säga att en trasig klocka går rätt två gånger om dygnet.
              Det skulle också kunna vara ett sätt att beskriva regeringens
              jämställdhetspolitik. Visst finns det insatser som är välbehövliga
              och riktiga. Det gäller inte minst insatser mot mäns våld mot
              kvinnor. Jag har jobbat väldigt mycket med det i mitt förra utskott
              justitieutskottet. Där har regeringen genomfört insatser som är
              värda att berömma.
            </seg>
            <seg n="9d8b2c8e">
              Ett par minuter om dygnet finns det dock andra insatser som man
              skulle kunna lyfta upp och som hade kunnat göras rätt. Jag vill
              säga det inledningsvis för att markera hur jag och Miljöpartiet
              anser att regeringens hantering av jämställdhetsfrågorna är i
              grunden.
            </seg>
            <seg n="00a06d69">
              Fru talman! Om vi ser till vad man har gjort med arbetslöshetsförsäkringen
              är det inte bara ett problem för alla som arbetar och blir arbetslösa.
              Det är också en fråga om makt mellan män och kvinnor. I dag är
              det så att ju större arbetslöshet som en kassa har, desto större
              problem är det i slutändan.
            </seg>
            <seg n="806fee9c">
              Jag välkomnar förvisso utskottsidén och den förra majoritetens
              tankegångar i de här frågorna. Jag ser också fram emot förklaringar
              om hur vi ska hantera det vidare.
            </seg>
            <seg n="a9a5ec0d">
              Vi vet också att det är ett stort problem med sjukersättningen.
              Där har man sänkt ersättningsnivåerna. Man skulle kunna kalla
              det för skåpmat. Men det är värt att lyfta upp frågan. Man har
              urholkat anställningstryggheten för långtidssjukskrivna. Det är
              också ett område där kvinnor drabbas hårdare än män.
            </seg>
            <seg n="7a3be0cc">
              När vi tittar på jämställdhetspolitiken generellt tycker vi från
              Miljöpartiet att det är dags för en nystart för att vrida jämställdhetspolitiken
              i feministisk riktning. Vi kan inte nöja oss med att bara återställa
              och göra det som den här regeringen har förstört bättre. Vi måste
              på många sätt se över hur vi kan hantera frågorna så att det inte
              bara blir teoretiserande utan att man också kommer fram med konkreta
              förslag.
            </seg>
            <seg n="0af51fd6">
              Miljöpartiet har bland annat lyft upp barnomsorg på obekväm arbetstid
              så att människor kan arbeta på de tider de förväntas vara på plats
              utan att känna att ansvaret för barnen gör att de kanske vägrar
              att arbeta eller tvingas till deltid. Här har tidigare insatser
              och förslag från regeringssidan tyvärr lyst med sin frånvaro.
            </seg>
            <seg n="879901ad">
              Nu har regeringen inte haft så många månader på sig. Men vi har
              facit från föregående mandatperiod. Den har ökat klyftorna mellan
              män och kvinnor, och sedan skvätter den ut lite pengar i olika
              jämställdhetsprojekt för att kunna säga: Vi jobbar ju med jämställdhet,
              se på alla hundratals miljoner vi har lagt på dessa områden!
            </seg>
            <seg n="1f049081">
              Det finns väldigt bra projekt. Det finns projekt som är värda
              att uppmärksamma, kopiera och försöka mainstreama så att flera
              områden i Sverige tar till sig de goda exemplen. Men helhetsperspektivet
              har alltför ofta saknats. Framför allt vägrar man utvärdera vad
              pengarna egentligen har använts till. Man vägrar se över om de
              har gjort någon nytta alls för de områden där det inte direkt
              går att säga.
            </seg>
            <seg n="1d5fdfb5">
              Allra mest väsentligt är att de stora strukturella förändringar
              som regeringen har gjort på arbetsmarknaden innebär att de ökade
              klyftor mellan kvinnor och män växer och takten accelererar.
            </seg>
            <seg n="1c6f7c91">
              Fru talman! Det som regeringen kallar utanförskap är det andra
              området. Det finns en tydlig koppling mellan utanförskap och misslyckad
              integrationspolitik. Det vill jag också tala om.
            </seg>
            <seg n="c9e7998a">
              Vi kanske kommer att höra att man skyller på ett annat parti.
              Företrädaren för det partiet berättade vad de tycker i dag. Vi
              brukar ofta få höra att det som har hänt tidigare är Socialdemokraternas
              fel.
            </seg>
            <seg n="b1e62a80">
              Om man tittar på vad som har hänt de senaste fyra åren finns
              det en möjlighet att ta ansvar. De gånger som vi från oppositionen
              lyfte upp frågan om att det som görs och föreslås är fel brukade
              man säga: Vi har bara haft ett år på oss. Sedan sade man: Vi har
              bara haft två år på oss, vi har bara haft tre år på oss och vi
              har bara haft fyra år på oss.
            </seg>
            <seg n="6a39a714">
              De ansvarsfulla uttalandena ska bli intressanta att höra när
              företrädare för de partier som utgör regeringsunderlag äntrar
              talarstolen. Kommer de att fortsätta att skylla på tidigare socialdemokratiska
              regeringar? Det är under de senaste fyra åren vi tydligt kan se
              att fler människor har hamnat utanför enligt den definition som
              regeringen har.
            </seg>
            <seg n="5cd4a761">
              Flera partier i den nuvarande regeringen gick till val på minskat
              utanförskap. Det har blivit ett av de problem som man brottas
              med. Vi har de senaste månaderna tittat på vad som ska hända med
              politiken på området. Jag hoppas verkligen att det inte bara blir
              läpparnas bekännelse och teoretiserande utan att man försöker
              göra saker inom området.
            </seg>
            <seg n="82d59dec">
              Jag återvänder till området jämställdhet. Det finns ett område
              som vi från Miljöpartiets sida haft problem med. Det är idén om
              jämställdhetsplaner och handlingsplaner för jämställda löner.
              Vi har sedan de senaste ändringarna ett problem med att det är
              företag med fler än 25 anställda som behöver göra upp de planerna.
            </seg>
            <seg n="8f4e6030">
              Man kan naturligtvis hålla på med sifferexercis och tala om hur
              många anställda kvinnor och män som på grund av detta har hamnat
              i en situation där de hoppas att arbetsgivaren ska klara av detta
              ändå utan det tydliga stöd från samhället som många företagare
              behöver för att kunna hantera en så viktig strukturell fråga.
            </seg>
            <seg n="10a7984e">
              Vi har från Miljöpartiets sida på detta område gått i motsatt
              riktning. Vi tycker att det vore lägligt att ta fram förslag om
              till exempel heltid för att se om möjligheten går att hantera.
              Det vore bra och ett steg i rätt riktning om personen får den
              sysselsättningsgrad den vill ha.
            </seg>
            <seg n="a20feff6">
              Alla vill inte jobba heltid. Då ska de inte heller tvingas till
              det. Men i de fall där det finns möjlighet till det och där deltidsarbetande
              vill jobba heltid, och många av dem är kvinnor, ska möjligheten
              finnas.
            </seg>
            <seg n="ae8d2703">
              Det bästa vore förstås om arbetsmarknadens parter skötte frågan
              själva. Men tyvärr har vi inte nått dithän ännu. Därför måste
              någon sätta en tydlig press, och det är här vi politiker kommer
              in.
            </seg>
            <seg n="465f0615">
              Jag vet att många kommuner, det vill säga inom den offentliga
              sektorn, jobbar aktivt med detta. Det har också gett resultat.
              Det är inte ett sisyfosuppdrag. Det går att göra förändringar
              inom området. Det behöver inte vara uppdelat, som det är på många
              områden i dag. Det borde exempelvis finnas fri tillgång till barnomsorg,
              som jag talade om tidigare. Det är bara en liten detalj.
            </seg>
            <seg n="77cfbe7e">
              När man tittar på hur jämställda löner ska kunna hanteras inom
              den statliga förvaltningen ligger det förvisso inte inom vårt
              utgiftsområde. Men om man tittar på helheten i budgeten ser vi
              att det vore lämpligt att staten föregick med gott exempel. Staten
              har makt att visa att det är möjligt för att vi ska få bort de
              stora löneskillnaderna mellan män och kvinnor.
            </seg>
            <seg n="97e57293">
              Fru talman! Jag vill avsluta med att lyfta fram den idé som det
              här utgiftsområdet handlar om. Det är viktigt med arbete för att
              stadsdelar och bostadsområden inte ska segregeras och att det
              ska finnas mångfald. Därför anser vi från Miljöpartiet att staten
              och regeringen har ett ansvar att motverka den uppdelning vi i
              dag kan se.
            </seg>
            <seg n="967096f8">
              Här anser vi att ett aktivt mångfaldsarbete är en framgångsväg.
              Att lyfta fram varje individs erfarenhet och kunskaper och att
              bygga på de lokala resurser som finns ger framtidshopp och framtidstro.
            </seg>
          </u>
          <note type="speaker" n="aa96cbf9">
            Anf. 29 SVEN-OLOF SÄLLSTRÖM (SD):
          </note>
          <u who="sven-olof_sallstrom_d28bdc" xml:id="i-e7b01bdd3df569c1-0" n="0fcac4d0">
            <seg n="a5b082cc">
              Herr talman! Låt mig börja med att yrka bifall till reservation
              3 där vi sverigedemokrater delvis ställer oss bakom vår egen budgetmotion
              men även inom utgiftsområdet ställer oss bakom De rödgrönas budgetmotion.
            </seg>
            <seg n="672a6d8c">
              Vi debatterar nu utgiftsområde 13, Integration och jämställdhet.
              Integration, som är ett område där de senaste 30 årens insatser
              kan sammanfattas med ett enda ord: fiasko.
            </seg>
            <seg n="9c77337d">
              Oavsett om vi har haft socialdemokratiska eller borgerliga regeringar
              har deras satsningar och åtgärder på integrationsområdet visat
              sig vara i det närmaste verkningslösa. Under dessa 30 år har hundratals
              miljarder satsats på meningslösa integrationsprojekt. Särlagstiftning
              och särrättigheter för vissa grupper i samhället samt undanträngningar
              och förminskning av majoritetskulturen har använts för att skapa
              en utopi det mångkulturella smältdegelsamhället.
            </seg>
            <seg n="5e64fd4b">
              Åtgärderna har inte bara visat sig verkningslösa. De har inneburit
              en smärre katastrof för många människor i det här landet. Inte
              bara människor som är födda i Sverige utan även de som har kommit
              hit senare i livet har tvingats in i politiskt skapade utanförskapsområden.
              Hög kriminalitet, hög arbetslöshet, förslumning och religiös och
              politisk extremism har frodats som ett resultat av den misslyckade
              integrationspolitiken.
            </seg>
            <seg n="44d2911a">
              Herr talman! Inte minst i dessa dagar har man kunnat se prov
              på det totala misslyckandet. Genom Wikileaks har vi fått ta del
              av hur kommunala tjänstemän i Göteborg till amerikansk ambassadpersonal
              fullständigt dömer ut den svenska integrationspolitiken.
            </seg>
            <seg n="5823cc34">
              På lördagskvällen kunde alla och envar se den yttersta konsekvensen
              av den havererade integrationspolitiken genom sprängdådet på Drottninggatan.
              Jag kan lugna mina motdebattörer. Jag tänker inte stå här och
              göra den här debatten till en debatt om självmordsbombare i den
              svenska julhandeln. Den debatten behöver vi sverigedemokrater
              inte ta. Svenska folket är kloka nog att själva avgöra vem som
              bär ansvaret och vem som har försatt landet i denna bedrövliga
              situation. Resultatet av svenska folkets uppvaknande kommer att
              visa sig vid nästa val.
            </seg>
            <seg n="3320fe31">
              I vår budgetmotion beskriver vi sverigedemokrater vår politik
              inom området Integration och jämställdhet. Vi vill där spara sammanlagt
              2,8 miljarder på utgiftsområde 13, jämfört med budgetpropositionen.
              I stort sett samtliga besparingar kan härledas till vår ambition
              att sänka anhörig- och asylinvandringen med 90 procent. Vi skulle
              därmed komma ned till ett mottagande av nyanlända som motsvarar
              nivån i våra grannländer.
            </seg>
            <seg n="ce7399b3">
              Integrationspolitiskt eftersträvar Sverigedemokraterna assimilering,
              vilket betyder att det i första hand är invandrarna som ska anpassa
              sig och förväntas anpassa sig till det svenska samhället och inte
              tvärtom. De invandrare som väljer att flytta till Sverige ska
              således även förväntas vilja bli en del av samhället, varför sfi-bonus
              och andra liknande integrationsåtgärder blir överflödiga. Den
              ansvarsfullt bedrivna invandringspolitiken medför i övrigt väsentligt
              lägre kostnader för att hantera denna invandring.
            </seg>
            <seg n="5cb95a7d">
              Som ett led i Sverigedemokraternas strävan att stärka en gemensam
              identitet ska också stödet till organisationer som syftar till
              att stärka invandrades ursprungskulturer nekas fortsatta bidrag.
            </seg>
            <seg n="ecbd94ed">
              Vi sverigedemokrater anser att de besparingsförslag inom området
              Integration som De rödgröna föreslår i stora delar motsvarar våra
              förslag till besparingar. Det gäller sfi-bonusen som även Sverigedemokraterna
              säger nej till. Liksom den rödgröna oppositionen vill vi heller
              inte anslå några medel till regeringens så kallade etableringslotsar.
            </seg>
            <seg n="7c0d7140">
              Därför väljer vi att tillstyrka den rödgröna motionen, även om
              den totalt sett innebär mindre besparingar på utgiftsområdet än
              vi sverigedemokrater föreslog i vår ursprungliga motion.
            </seg>
            <seg n="9ec29a50">
              När Sverigedemokraterna nu väljer att tillstyrka De rödgrönas
              motion skulle en majoritet ha kunnat uppstå för de besparingar
              som dessa partier har föreslagit, vilket skulle ha gjort det möjligt
              att satsa på andra områden. Jag kan dess värre konstatera att
              Socialdemokraterna, Miljöpartiet och Vänsterpartiet hellre avstår
              från att stödja sin egen politik än att åstadkomma konkreta resultat
              med Sverigedemokraternas hjälp.
            </seg>
            <seg n="2a2236ad">
              Jag är medveten om att till exempel Socialdemokraterna hävdar
              att dessa besparingar skulle användas till satsningar inom andra
              utgiftsområden, satsningar man då inte skulle kunna få igenom
              med Sverigedemokraternas hjälp. Hur vet ni det? Har ni frågat?
              Naturligtvis inte. Likt tjuriga småbarn har man satt sig i sandlådan
              i hörnet och tagit med sig alla spadar och hinkar och vägrar att
              låta den nya killen i klassen vara med och leka. De har egentligen
              ingen aning om vilka resultat eventuella förhandlingar skulle
              kunna resultera i. Man har vägrat att förhandla.
            </seg>
            <seg n="780f662f">
              Det här duger inte, S, V och MP! Ska ni kunna erbjuda ett alternativ
              till Alliansen 2014 måste ni inte bara ha en egen politik. Ni
              måste också ha en vilja och modet att genomföra den.
            </seg>
            <seg n="fb26aaa6">
              Men det kanske är där problemet ligger. Det verkar ju inte bättre
              än att Socialdemokraterna inte bara gick till val på en politik
              som väljarna inte trodde på. Ni trodde inte på den själva.
            </seg>
            <seg n="1f43ce8f">
              Alliansens budgetproposition skulle ha kunnat innebära den integrationspolitik
              Sverige så väl behöver. Jag säger skulle ha kunnat. Lovvärd är
              ambitionen att slussa nyanlända inte till socialkontoret men väl
              till Arbetsförmedlingen. Men lovvärda ambitioner drunknar i meningslösa
              och diskriminerande integrationsåtgärder.
            </seg>
            <seg n="6790b93d">
              Alliansens invandrings- och integrationspolitik innebär i allt
              väsentligt mer av samma vara, mer av samma politik som har skapat
              dagens utanförskap. Man vägrar se verkligheten. Man vägrar att
              ta tag i de grundläggande problemen.
            </seg>
            <seg n="21765a17">
              Den integrationspolitiska båten fortsätter att ta in vatten.
              Hålen i skrovet är alltför stora. Det spelar ingen roll hur många
              och hur stora öskar ni utrustar de svenska skattebetalarna med.
              De kommer ändå aldrig att hinna med att ösa tillräckligt snabbt
              för att undvika att båten sjunker. Till slut kommer dessa skattebetalare
              att byta båt och överge ert sjunkande skepp.
            </seg>
            <seg n="9c1b3caf">
              Det finns grundläggande förutsättningar för att kunna lösa framtidens
              integrationsproblem. Invandringen får inte vara större än att
              det går att motivera den samhällsekonomiskt, arbetsmarknadsmässigt,
              socialt eller humanistiskt. I samtliga dessa fyra delar är just
              nu invandringen för stor.
            </seg>
            <seg n="be7fbe46">
              Som ett första steg mot ett mer jämställt och tryggare samhälle
              för Sveriges kvinnor vill vi ge ett utökat stöd till utsatta invandrarkvinnor
              genom en offensiv mot tvångsgifte och hedersrelaterat och religiöst
              förtryck.
            </seg>
            <seg n="77361b29">
              Vi kräver också en kraftig straffskärpning för kvinnofridskränkningar
              i form av människohandel, våldtäkter och kvinnomisshandel. Detta
              kombineras med förebyggande insatser och ökade resurser för ett
              värdigt omhändertagande av offren för dessa brott.
            </seg>
            <seg n="dd48740f">
              Vi ville i vår ursprungsmotion anslå 200 miljoner mer än regeringen
              på dessa områden. Bland annat vill vi höja stödet till kvinnojourer,
              stödet till organisationer som motverkar hedersrelaterat våld
              och stödet till organisationer som motverkar våld mot kvinnor.
            </seg>
            <seg n="6c5d8c2c">
              Vi måste i jämställdhetsdebatten sluta sila mygg och svälja kameler.
            </seg>
          </u>
          <note type="speaker" n="aef289c5">
            Anf. 30 MARIA STENBERG (S) replik:
          </note>
          <u who="maria_stenberg_8d82fd" xml:id="i-688369bedc399f36-0" n="05ed3096">
            <seg n="3b9aff81">
              Herr talman! Som jag sade i mitt anförande är det egentligen
              rätt ologiskt att försöka debattera någon form av integrationspolitik
              med ett politiskt parti som inte anser att någon integration över
              huvud taget är nödvändig, men jag kunde liksom inte riktigt låta
              bli.
            </seg>
            <seg n="03bda21c">
              Jag sade också i mitt anförande att när vi röstar på vår politik
              menar vi precis det vi säger. Det bygger inte bara på ett anslag
              i en budgetpost utan det handlar om så mycket mer. Politik handlar
              ju om värderingar, ideologier, inställning till samhället och
              vad man har för inställning till andra människor, inte till en
              budgetpost i en budget.
            </seg>
            <seg n="901c5205">
              När Sverigedemokraterna på sitt manér gör en stor sak av att
              vi på något vis inte skulle vilja leka med den nya killen i klassen
              vill jag säga att politik för mig är mycket, mycket allvarligare
              än så, och därför undrar jag: Om nu Sverigedemokraterna har en
              ekonomisk politik som håller i alla lägen, av vilken anledning
              skulle då Sverigedemokraterna vilja rösta på en rödgrön reservation
              när Sverigedemokraterna uppenbarligen tycker så väldigt illa,
              inte bara om socialdemokratin utan även om den borgerliga regeringen?
            </seg>
          </u>
          <note type="speaker" n="48dbea16">
            Anf. 31 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_d28bdc" xml:id="i-e7b01bdd3df569c1-1" n="0fcac4d0">
            <seg n="babae91b">
              Herr talman! Frågan är väldigt enkel att svara på. Det vet Maria
              Stenberg mycket väl. Vi hade totala besparingar på 2,8 miljarder
              på budgetområdet. Era besparingar gentemot budgetpropositionen
              på 544 miljoner överensstämde på öret med liknande besparingar
              i vår egen budgetmotion. Vi såg naturligtvis tillfället att få
              till stånd, inte hela vår besparing på 2,8 miljarder, det såg
              vi som orealistiskt vi trodde egentligen inte på att vare sig
              regeringen eller den samlade oppositionen, förutom Sverigedemokraterna,
              skulle ställa sig bakom Sverigedemokraternas budgetmotion men
              en viss del av våra besparingar såg vi en möjlighet att få igenom
              genom att ställa oss bakom er reservation.
            </seg>
            <seg n="fb3001e4">
              Sedan väljer ni att inte rösta på era egna förslag, er egen politik.
              Det motiverar ni med att vi i och för sig föreslår samma besparingar
              men att vi inte ska satsa pengarna på samma sak och därför kan
              ni inte stödja er egen politik. Men hur vet ni det? Ni har ju
              inte pratat med oss. Ni har inte pratat vare sig med mig i utskottet
              eller med oss när det gäller budgetpolitiken totalt sett. Ni har
              ingen aning om vilka satsningar vi hade varit beredda att gå med
              på. Hur kan du stå här och påstå att vi inte ville göra de besparingarna
              på ett utgiftsområde därför att vi inte visste att vi skulle få
              igenom satsningar på ett annat? Ni vet inte. Det är hela svaret.
            </seg>
            <seg n="62a30918">
              Sedan pratar du om värderingar, ideologier och så vidare. Ni
              håller alltså era höga principer som viktigare än politiskt resultat.
              Det är det svar som jag har fått från Maria Stenberg i dag.
            </seg>
          </u>
          <note type="speaker" n="106dd68e">
            Anf. 32 MARIA STENBERG (S) replik:
          </note>
          <u who="maria_stenberg_8d82fd" xml:id="i-688369bedc399f36-1" n="05ed3096">
            <seg n="a5de6268">
              Herr talman! För mig handlar politik, ideologi och synen på människor
              och samhället om någonting så mycket mer än en budgetpost i en
              budget. Varför lägger man fram politiska förslag? Varför vill
              man förändra i en borgerlig regerings budget? Det handlar ju om
              att vi har en helt annan politisk syn än vad Sverigedemokraterna
              har. Vi har en helt annan syn på invandring, på människors lika
              värde och på kvinnors rätt.
            </seg>
            <seg n="9a5c710e">
              Det handlar inte om att ni bara skulle rösta på en reservation
              som vi hade till budgetförslaget. Det handlar också om vilket
              samhälle det är vi vill se. Vi tycker att människor från andra
              länder har bidragit till Sveriges utveckling och tillväxt. Det
              är alldeles övertydligt i Sverigedemokraternas särskilda yttrande
              att er främlingsfientlighet och övertro på framför allt enkla
              politiska lösningar på något vis skulle göra att vi skulle tycka
              att det vore bra om ni röstade på vår reservation. Det handlar
              ju om helt andra saker och om vad vi skulle vilja använda pengarna
              till. Det är där vi skiljer oss så mycket åt.
            </seg>
            <seg n="74d6828d">
              Vi har inte samma syn på mänskligheten. Vi har inte samma syn
              på invandrare. Vi har inte samma syn på andra människor. Vad ska
              vi prata om, om vi inte ser samhället och problemen som finns
              i samhället med samma ögon? Ni har ju helt andra glasögon än vi
              har. Vad skulle vi ha att prata om när vi inte har samma politiska
              värdering av vad som händer i samhället och därmed heller inte
              har lösningar på de problemen?
            </seg>
            <seg n="b7fa2db5">
              Jag förstår liksom inte varför man i ett anförande tar upp och
              gör stor sak av att inte vi skulle rösta på vår egen politik.
              Det är ju det vi gör, men den sammanfaller helt enkelt inte med
              Sverigedemokraternas politik.
            </seg>
          </u>
          <note type="speaker" n="5b009001">
            Anf. 33 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_d28bdc" xml:id="i-e7b01bdd3df569c1-2" n="0fcac4d0">
            <seg n="4b15fe65">
              Herr talman! Jag skulle vilja inleda med att säga att Maria Stenberg
              tar överord i sin mun, främlingsfientlighet och annat. Det är
              beklagligt. Du vet över huvud taget inte vilken människosyn jag
              har. Jag har aldrig träffat dig eller pratat med dig personligen.
              Den här debatten är första gången. Du kan inte bedöma mig. Du
              vet inte vilka åsikter jag har om människor. Gör inte det misstaget!
            </seg>
            <seg n="b9bb0364">
              Nog sagt om detta.
            </seg>
            <seg n="59136c22">
              Ska ni springa och gömma er varje gång Sverigedemokraterna ställer
              sig bakom ett av era förslag kommer ni att få gömma er väldigt
              ofta de kommande fyra åren. Det är så det ser ut i praktiken.
            </seg>
            <seg n="82841235">
              Vi sverigedemokrater kommer inte att passa oss för att få igenom
              vår politik, även om de syften ni har i era förslag inte är desamma
              som våra. Sammanfaller de kommer vi inte att tveka att ställa
              oss bakom era förslag för att få igenom vår politik. Vi driver
              politik praktiskt, inte ideologiskt. Vi vill ha praktiska resultat.
              Vi vill förändra människors vardag och människors framtid. Där
              skiljer vi oss åt, radikalt.
            </seg>
          </u>
          <note type="speaker" n="49bdc7f0">
            Anf. 34 CHRISTINA HÖJ LARSEN (V):
          </note>
          <u who="christina_hoj_larsen_ac4135" xml:id="i-471f316c7f82f535-0" n="3c749664">
            <seg n="c554e49c">
              Herr talman! Vissa vill låta oss tro att Sverige har varit ett
              litet Bullerbyn, ett ständigt somrigt Sverige där alla heter Lisa
              eller Pelle, ett land där alla delar samma värderingar och det
              inte finns större konflikter och skillnader än dem mellan gårdarna,
              ett land där alla äter falukorv av allra bästa slag.
            </seg>
            <seg n="abf7407f">
              I Bullerbyn finns inga ensamstående på socialbidrag och ingen
              som för ut pengar ur landet för att slippa skatta. I Bullerbyn
              finns inga vårdnadstvister. I Bullerbyn finns inte klassklyftor
              eller sociala grupperingar och inte heller en värld utanför och
              människor som rör sig över gränserna, söker nya liv, slår sig
              ned och blir en del av samhället.
            </seg>
            <seg n="5e53a771">
              Med risk för att ta alla illusioner från vissa SD-företrädare
              kan jag avslöja en sak. Bullerbyn finns inte på riktigt. Bullerbyn
              har aldrig funnits. Den är en saga.
            </seg>
            <seg n="d6e52818">
              Tänker vi efter inser vi att Sverige aldrig har varit så enhetligt.
              Sverige har haft klasskillnader, konflikter mellan grupper och
              delar av landet. Sverige har haft in- och utvandring, och medborgare
              har kommit till eller lämnat landet. Sverige har alltid varit
              en del av världen och så kommer det att förbli.
            </seg>
            <seg n="bc041886">
              Men klassklyftorna har i dag fått en extra dimension, nämligen
              etnicitet. Det innebär att man som utlandsfödd löper större risk
              att bli arbetslös, sjuk eller fattig än en svenskfödd. Alliansens
              politik ökar dessa klyftor, och deras så kallade integrationspolitik
              går ut på att hänvisa utlandsfödda till låglöneyrken.
            </seg>
            <seg n="e93cc88b">
              Precis som Bullerbyn är en saga är även Sverigedemokraternas
              bild av invandringen fri fantasi, fast mörk och skrämmande. SD
              målar upp en bild av invandrare som en grupp utan nyanser, historia
              eller kulturella skillnader. Där är alla invandrare lika religiösa
              extremister och skadliga för samhället. I SD:s trångsynta värld
              är invandringen hotet mot Bullerbyidyllen. Vi ställs mot dem,
              och alla andra konflikter göms undan.
            </seg>
            <seg n="000b9064">
              Herr talman! Vi i Vänsterpartiet ser att ur mångfald, förändring,
              konflikter och influenser skapas nya idéer och ett levande samhälle
              som fortsätter att utvecklas och leva. Det svenska samhället ska
              vara ett samhälle som tar intryck, drar ifrån och lägger till,
              aldrig stelt och färdigt utan alltid i rörelse.
            </seg>
            <seg n="6bcd3e52">
              Men för att utlandsfödda ska kunna bli en del av samhället krävs
              att samhället öppnar sig och erbjuder vägar in. Det absolut viktigaste
              för att skapa integration är en helt annan bostads-, utbildnings-
              och arbetsmarknadspolitik än Alliansen erbjuder. Vi måste bygga
              bra och billiga bostäder i blandade former. Vi måste skapa likvärdiga
              skolor som inte segregerar och sorterar. Och vi måste ha en politik
              för full sysselsättning som gäller oavsett varifrån man kommer.
            </seg>
            <seg n="5825ccce">
              En lyckad integration förutsätter en stark generell välfärd av
              hög kvalitet tillsammans med kamp mot rasism och diskriminering.
              Det innebär ytterligare fokus på diskrimineringsområdet så att
              inte okunskap och rasism får råda när arbetsgivare ska nyanställa.
              Därför bör man till exempel i större utsträckning arbeta med kravprofiler
              när man tillsätter tjänster.
            </seg>
            <seg n="4d053e30">
              Utgiftsområde 13 handlar till viss del om hur man skapar ett
              samhälle där vi tar till vara de människor som kommer hit till
              Sverige hur man skapar förutsättningar för nya medborgare att
              leva, bo, arbeta och utbildas på samma villkor som de som redan
              lever här. Det innebär att nyanlända måste ges förutsättningar
              för att vara en del av samhället och ta del av alla dess rättigheter
              och skyldigheter. Och den enskilt viktigaste förutsättningen för
              detta är språket.
            </seg>
            <seg n="94277b4a">
              Alliansen vill ge en individuell sfi-bonus till dem som klarar
              av språkstudierna. Det är ett synsätt som markerar misstro till
              nyanländas vilja att lära sig svenska. Dessutom avslöjar det en
              okunskap om hur olika bakgrund de nyanlända har. Vissa har redan
              tillägnat sig flera språk i livet och lägger enkelt till svenskan.
              Andra är ännu inte läskunniga och måste börja från början med
              bokstäver och ljud för att få skriv- och läskunskap.
            </seg>
            <seg n="dbc8c348">
              Förra veckan hade jag förmånen att få hälsa på hos Livstycket
              i Tensta, någonting som jag verkligen kan rekommendera. Där arbetar
              man framgångsrikt med att lära utlandsfödda kvinnor just att läsa
              och skriva, eller som de säger i det projekt som drivs just nu:
              Vi dricker te och lär oss bokstaven E.
            </seg>
            <seg n="83d9feb8">
              För denna grupp ännu ej läskunniga kvinnor krävs helt andra inlärningsmetoder
              än för högutbildade. Genom att varva praktiskt arbete med läsning
              blir det svenska språket levande. Gemensamt för kvinnorna är att
              de gärna vill lära sig svenska men att de behöver andra metoder
              för att kunna göra det. Detta kan gälla uppskattningsvis 30 procent
              av alla sfi-elever. Därför krävs olika typer av sfi-undervisning
              för olika grupper. Framför allt krävs det satsningar på att förbättra
              och förstärka sfi-undervisningen så att alla oavsett bakgrund
              får de verktyg som de behöver för att vara med i samhället. Det
              behövs alltså många fler livstycken i Sverige.
            </seg>
            <seg n="132a8033">
              Vänsterpartiet föreslår tillsammans med De rödgröna att pengarna
              från sfi-bonusen går till att stärka sfi genom en kvalitetssatsning.
            </seg>
            <seg n="6c3fabdc">
              Herr talman! Sverige är i dag ett mycket segregerat samhälle
              där människor med olika bakgrund bor åtskilda, går i skola åtskilda
              och även till viss del arbetar åtskilda.
            </seg>
            <seg n="d1bca506">
              De flesta svenskfödda vet hur viktigt det är att ha kontakter
              för att få sitt första jobb. Ett segregerat samhälle har få mötesplatser
              där till exempel nyanlända har möjlighet att skapa kontakter för
              att få arbete eller att ta del av samhället i övrigt. Ett segregerat
              samhälle skapar dessutom okunskap om andras livsvillkor, perspektiv
              och åsikter, och okunskap föder rädsla.
            </seg>
            <seg n="c87924db">
              I dagens så kallade integrationsdebatt är de utlandsfödda i fokus.
              Men integration rör alla i samhället så att vi kan skapa ett jämlikt
              och rättvist samhälle där alla har lika mycket makt över samhället
              och sitt eget liv. De mest segregerade områdena i dag är rika
              villaområden i storstädernas utkanter.
            </seg>
            <seg n="8ad5e180">
              För att medverka till att bryta segregeringen vill vi lagstifta
              om att samtliga kommuner är skyldiga att hjälpa till vid flyktingmottagande.
              Dagens modell där vissa kommuner smiter från sitt ansvar och inte
              tar emot nyanlända flyktingar är inte hållbar.
            </seg>
            <seg n="17a3cb9d">
              Vänsterpartiet är motståndare till regeringens satsning på etableringslotsar.
              I sin iver att leka affär på alla tänkbara områden har regeringen
              tidigare infört jobbcoacher med resultatet att oseriösa aktörer
              släpps in på området och kvaliteten blivit mycket varierande till
              höga kostnader.
            </seg>
            <seg n="c01f47b7">
              Nu föreslår man samma sak för gruppen nyanlända. Här förväntas
              människor som just anlänt till Sverige välja mellan olika aktörer
              och därefter komma ut i arbete. Vi som vet hur svårt det är att
              bara välja elbolag kan även föreställa oss hur svårt det är att
              i ett helt nytt land och med helt nya förutsättningar jämföra
              olika lotsar. Risken är överhängande att det inte blir något egentligt
              val. Dessutom finns det risk att satsningen leder endast till
              tillfälliga och osäkra jobb och inte till en helhetsplanering
              för den enskilda. Risken för tillfälliga och kortvariga lösningar
              ökar i och med att ersättningen till lotsen är mycket låg i början
              och ger utdelning först när den nyanlända får ett jobb.
            </seg>
            <seg n="49172c4a">
              Tillsammans med De rödgröna vill vi i Vänsterpartiet i stället
              att samtliga nyanlända ska ha rätt till en individuell etableringsplan.
              Etableringen på arbetsmarknaden ska vara Arbetsförmedlingens ansvar.
              Där är det även viktigt att vi i sammanhanget inte glömmer bort
              den viktiga sociala etableringen som även krävs för grupper som
              inte omedelbart ska ut på arbetsmarknaden, till exempel äldre
              eller föräldralediga.
            </seg>
            <seg n="e06860ed">
              Herr talman! Vänsterpartiets politik på området integration ska
              ses som en helhet. På utgiftsområde 13 hade vi i vårt ursprungliga
              rödgröna förslag en utgiftsminskning på etableringslotsar och
              sfi som ersattes på andra utgiftsområden. Men eftersom ramarna
              för det rödgröna förslaget har fallit kommer vi inte att delta
              i beslut på detta område.
            </seg>
          </u>
          <note n="ae833448">
            Jag yrkar bifall till reservation 1.
          </note>
          <note n="1a649285">
            I detta anförande instämde Josefin Brink (V).
          </note>
          <note type="speaker" n="70f36505">
            Anf. 35 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_d28bdc" xml:id="i-e7b01bdd3df569c1-3" n="0fcac4d0">
            <seg n="f049c696">
              Herr talman! Christina Höj Larsen har rätt i att Bullerbyn aldrig
              har existerat. Däremot har det existerat en vettig invandringspolitik
              i Sverige. I århundraden har människor flyttat till Sverige, och
              de har behövts i det svenska samhället. På 50-, 60- och 70-talen
              hade vi en arbetskraftsinvandring som behövdes för den svenska
              industrin. Det var människor som kom till Sverige och tillförde
              någonting, och de behövdes här.
            </seg>
            <seg n="3c08bdee">
              Men från den nödvändiga arbetskraftsinvandringen har vi övergått
              till någonting helt annat. Vi har övergått till en asyl- och anhöriginvandring
              som har inneburit att endast 5 procent av dem som har kommit till
              Sverige under de senaste 30 åren har haft skyddsbehov. De övriga
              95 procenten har fått uppehållstillstånd i Sverige av andra orsaker.
              Det har skapat stora slitningar och problem i det svenska samhället,
              och där bär Vänsterpartiet ett stort ansvar därför att ni tillsammans
              med Socialdemokraterna och till viss del med Alliansen har varit
              med och skapat dessa utanförskapsområden genom den politik som
              ni har bedrivit i 30 år.
            </seg>
            <seg n="2d86402e">
              Sverigedemokraterna har aldrig genom ett enda beslut i denna
              kammare eller i någon annan politisk församling i Sverige varit
              med och fattat beslut som har bidragit till de problem som vi
              i dag har i de svenska utanförskapsområdena, men det har ni, Christina
              Höj Larsen.
            </seg>
            <seg n="4e3df7ef">
              Sedan pratar du om värderingar, människosyn och liknande. Jag
              vet inte om du vet vem jag är, om du känner mig, om du kan bedöma
              hur vi Sverigedemokrater är som människor och om du vet vilka
              värderingar vi har. Det tror jag inte. Jag tror därför att också
              du ska akta dig för att ta sådana ord i din mun.
            </seg>
            <seg n="c05eb50c">
              Vänsterpartiet vill tvinga kommuner att ta emot nyanlända. Man
              vill tvinga kommuner att bli som de socialdemokratiska och vänsterpartistiska
              exempelkommunerna Södertälje och Malmö, och exemplen avskräcker.
              Låt kommunerna själva bestämma om de har förutsättningar att ta
              emot nyanlända eller inte!
            </seg>
          </u>
          <note type="speaker" n="2a96ec19">
            Anf. 36 CHRISTINA HÖJ LARSEN (V) replik:
          </note>
          <u who="christina_hoj_larsen_ac4135" xml:id="i-471f316c7f82f535-1" n="3c749664">
            <seg n="6f3d4dfd">
              Herr talman! Nej, jag känner inte Sven-Olof Sällström, och jag
              uttalar mig egentligen inte om din personliga övertygelse. Men
              jag uttalar mig med rätta om Sverigedemokraternas politik, och
              vi är här för att diskutera just politik. Där kan jag med rätta
              säga vad jag tycker om Sverigedemokraternas politik som är en
              politik som handlar om att hela tiden öka motsättningarna mellan
              grupperna. Det säger jag. Det är inget personligt; det är Sverigedemokraternas
              politik.
            </seg>
            <seg n="03c21383">
              När det gäller kommunernas ansvar att ta emot flyktingar tycker
              jag att det är rimligt att det inte ska vara bara några få kommuner
              som tar emot flyktingar utan att det faktiskt blir fler som gemensamt
              tar detta ansvar. Jag tror att alla som lever i dessa kommuner
              som just nu tar emot flyktingar kan vittna om att det behövs fler
              som delar detta ansvar.
            </seg>
            <seg n="e785ae7a">
              När det gäller Vänsterpartiets ansvar för den politik som har
              förts de senaste 30 åren, eller vad du sade, är det klart att
              vi har haft en del av det ansvaret och det tar vi gärna på oss.
              Vi är inte nöjda med samhället som det ser ut, vare sig med klassklyftor
              eller annat.
            </seg>
          </u>
          <note type="speaker" n="ba38f91f">
            Anf. 37 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_d28bdc" xml:id="i-e7b01bdd3df569c1-4" n="0fcac4d0">
            <seg n="24d0882b">
              Herr talman! Christina Höj Larsen låter igen påskina att Sverigedemokraterna
              har någonting att göra med det utanförskap, de motsättningar och
              de problem som vi har i dagens svenska samhälle. Men det stämmer
              ju inte. Det är inte med sanningen överensstämmande.
            </seg>
            <seg n="8b3b9dec">
              Sverigedemokraterna har inte i den här församlingen eller i några
              andra politiska församlingar här i landet varit med om att fatta
              några som helst politiska beslut som har skapat dagens situation.
              Men det har ni, Christina Höj Larsen. Ni i Västerpartiet har varit
              med om att fatta de beslut som har gett dagens situation. Det
              ansvaret kommer ni inte undan.
            </seg>
            <seg n="1a617267">
              När det återigen gäller kommunernas ansvar för att ta emot nyanlända
              eller inte är det så, precis som jag sade i mitt inledningsanförande,
              att invandringen inte får vara större än att det går att motivera
              samhällsekonomiskt, arbetsmarknadsmässigt, socialt eller humanistiskt.
              I dag fallerar det på alla fyra punkter. Där bär ni ett stort
              ansvar, och det ansvaret måste ni börja ta. Det är många av era
              väljare som sitter ute i utanförskapsområdena som i dag inte kommer
              in på arbetsmarknaden och inte kommer in i det svenska samhället,
              just på grund av den politik som ni har bedrivit tillsammans med
              andra partier. Det ansvaret kan ni inte dra er undan. Ta ansvaret
              och förändra politiken!
            </seg>
          </u>
          <note type="speaker" n="4bbd6bab">
            Anf. 38 CHRISTINA HÖJ LARSEN (V) replik:
          </note>
          <u who="christina_hoj_larsen_ac4135" xml:id="i-471f316c7f82f535-2" n="3c749664">
            <seg n="711786c7">
              Herr talman! Sverigedemokraternas enskilt enda punkt i politiken
              är att minska invandringen. Jag tror att alla här i kammaren är
              smärtsamt medvetna om att det är däri er politik består.
            </seg>
            <seg n="c9457551">
              Vi i Vänsterpartiet tycker inte att arbetslösheten, klassklyftorna
              och segregationen beror på invandringen, utan det beror på att
              det inte har förts en politik som skapar ett jämlikt samhälle.
              Ni sätter ständigt likhetstecken mellan sociala problem och invandringen.
              Vi ställer inte upp på den politiken. Det är ingen hemlighet.
            </seg>
            <seg n="de4a4161">
              När det sedan gäller era förslag för att minska invandringen
              nämns ofta 100 000 invandrare per år. Det är mycket svårt att
              följa med i hur det skulle vara möjligt. Huvuddelen av dessa 100
              000 är faktiskt svenskar som återvänder till Sverige. Därutöver
              är det en ganska stor andel EU-medborgare och nordiska medborgare.
            </seg>
            <seg n="420a57d8">
              När vi då kommer till sakens kärna säger ni att det egentligen
              endast ska vara personer enligt Genèvekonventionen som ska ha
              skyddsskäl. Det är en otroligt begränsad grupp. Där ryms inte
              ens personer som flyr från krig eller tortyr. Det skulle innebära
              att vi slopade våra åtaganden till exempel enligt tortyrkonventionen.
              Det är fullständigt vansinnigt och absolut ingenting som vi kan
              ställa upp på. Det säger jag med stolthet och glädje absolut nej
              till.
            </seg>
          </u>
          <note type="speaker" n="b706288b">
            Anf. 39 HANIF BALI (M):
          </note>
          <u who="hanif_bali_8499a8" xml:id="i-018cfa35cb493cb7-0" n="01d35ffb">
            <seg n="138c2523">
              Herr talman! Länge har Sveriges syn på integration och politiken
              i Sverige handlat om att ta hand om människor: Det är synd om
              dem. som kommer hit, och det är klart att vi ska ta hand om dem.
              Denna dumsnällhet och omhändertagandementalitet har sett till
              att människor hamnar i ett utanförskap, utan egenmakt och inte
              känner sig som en del av Sverige.
            </seg>
            <seg n="5c7c3aaf">
              Länge har vi också pratat om, och pratar ännu, om segregation
              i termer av svenskar och invandrare. Men det vi kan konstatera
              efter den 30-åriga integrationspolitik som har förts i denna församling
              och i kommuner och landsting är att den även har segregerat människor
              med liknande bakgrund. Vi har fått ett Sverige där svensken och
              invandraren som går av vid stationen i Solna på tunnelbanans blå
              linje har mindre gemensamt än med den landsman som åker vidare
              mot Husby och Akalla.
            </seg>
            <seg n="2f4e73d2">
              De som orkat och varit kapabla har skaffat sig jobb, hopp och
              framtid i Sverige, men en alltför stor del har inte orkat och
              inte varit kapabla utan förpassats i utanförskap.
            </seg>
            <seg n="f8617bee">
              Det är läge att inse att vi inte kan skylla problemen på att
              Sverige har för många invandrare, där kommun efter kommun bevisar
              att de trots att mer än en tredjedel av invånarna i många av kommunerna
              har invandrarbakgrund har lyckats få alla i arbete och lyckats
              se till att bryta integrationsproblemen. Dessa kommuner visar
              att det går, att man kan vara med, göra rätt för sig och delta
              i det svenska samhällslivet.
            </seg>
            <seg n="18ed26d9">
              Var ligger problemet då? Det är läge att inse att det inte finns
              ett samband mellan invandrare och utanförskap. Det finns endast
              ett samband mellan dåliga politiker, dålig politik och utanförskap.
            </seg>
            <seg n="7e01b565">
              Makthavare men också medborgare måste på något sätt inse att
              integration inte är exotiska folkdanser och kryddstark mat i Folkets
              Hus. Det handlar inte om att invandrare i Sverige bara är missförstådda,
              behöver träffas lite, träffa kommuntjänstemännen och sjunga We
              shall overcome och Kumbaya , så vips är problemen borta.
            </seg>
            <seg n="7e2cb595">
              Integration handlar om att människor finner sin plats i Sverige
              och börjar älska detta land. Integration handlar om att vi får
              makt över vår egen vardag. Integration handlar om en sak: Det
              handlar om arbete. Det är på jobbet vi finner en social gemenskap
              som är bortom etnicitet och religion. Det är på jobbet vi får
              en inkomst som ger oss makten att göra resan från betongen till
              villan, vovven och Volvon.
            </seg>
            <seg n="4acaf27a">
              Det är med den visionen vi genomför den största förändringen
              i svensk integrationspolitik på 30 år. Nu är det inte längre bidragslinjen
              som gäller, utan nu är det arbetslinjen. Därför får Arbetsförmedlingen
              nu ansvaret att se till att man gör rätt för sig när man kommer
              till detta möjligheternas land.
            </seg>
            <seg n="26dc2304">
              Herr talman! Vi måste våga ställa krav på människor som inte
              orkar ställa krav på sig själva. Många gånger har vi alla varit
              i en situation där man konfronteras med en utmaning, när allt
              känns jobbigt och man bara vill åka hem och göra ingenting. Det
              kan vara ett prov i skolan eller en tuff arbetsuppgift. Då får
              man fråga sig om man vill ha en vän som säger: Äsch, strunta i
              det där! Du har det ju så jobbigt. Åk hem! Slipp det! Eller vill
              man ha en vän som tar en i kragen och säger att man kan och måste,
              att man klarar det och att allt kommer att bli fantastiskt?
            </seg>
            <seg n="bc417611">
              Vi måste välja vilken vän Sverige ska bli. Ska vi bli den vännen
              som tycker synd om en och låter en passiviseras? Eller ska vi
              vara den vännen som bryr sig om en och ser till att man lär sig
              språket och tar ett jobb? Vilken vän är snällast, och vilken vän
              bör Sverige vara?
            </seg>
            <seg n="def3a3ed">
              En viktig del i att få ett arbete men också att identifieras
              som svensk ligger i språket. Jag vet själv hur det är när jag
              träffar till och med främlingsfientliga. Då snackar jag om riktigt
              främlingsfientliga, medlemmar i organisationer med bokstavsförkortningar
              som är för hemska att uttalas här i kammaren. De är redo att göra
              hur många undantag som helst för en bara för att man pratar svenska
              korrekt.
            </seg>
            <seg n="1f15e944">
              När man lär sig ett språk, till exempel franska eller engelska,
              har man som mål att kunna tala så perfekt som möjligt med så bra
              uttal som möjligt. Men länge har vi haft synen att det är okej
              att bryta lite bara för att man kommer från ett annat land, att
              det är okej att inte prata perfekt svenska för att man kommer
              från ett annat land.
            </seg>
            <seg n="6a044d6f">
              Herr talman! Jag ska ta ett exempel. Det är som att vi här i
              riksdagen skulle lära oss engelska men inte den engelska alla
              andra pratar utan riksdagsengelska, som är gångbar bara i Riksdagshuset.
              Då kan vi gå omkring här och prata riksdagsengelska med varandra.
            </seg>
            <seg n="9c2f87f9">
              Det är den här verkligheten som är verklighet i dagens utbildning
              i svenska för invandrare. Det är en svenska som inte är gångbar
              på arbetsmarknaden.
            </seg>
            <seg n="cf2632fe">
              Vilken vän vill du ha då? Vill du ha den vän som ser till att
              du försöker lära dig språket och korrigerar dig om du råkar säga
              fel, eller vill du ha den vän som säger: Äsch, strunta i det,
              du som har det så jobbigt åk hem och skippa det? Vilken vän är
              snällast? Vilken vän bör Sverige vara?
            </seg>
            <seg n="24a2eb36">
              Det är därför vi i Alliansen är den snällaste men också den starkaste
              kraften i Sverige som ser till att Sverige håller ihop och är
              ett Sverige som inte accepterar att man väljer att sitta vid sidan
              av samhället. Vi älskar Sverige, och Sverige mår bäst när Sverige
              jobbar.
            </seg>
          </u>
          <note n="96f4b921">
            Därför yrkar jag bifall till förslaget i betänkandet AU1.
          </note>
          <note type="speaker" n="c03546f7">
            Anf. 40 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_d28bdc" xml:id="i-e7b01bdd3df569c1-5" n="0fcac4d0">
            <seg n="05661e1e">
              Herr talman! Jag måste börja med att säga att det är uppfriskande
              att här i kammaren få höra ett anförande om integrationspolitik
              som inte kommer från en sverigedemokrat men där jag kan ställa
              mig bakom det mesta men inte allt av det som sägs.
            </seg>
            <seg n="5bd1d13d">
              Däremot får jag inte riktigt ihop er politik i Alliansen. I och
              för sig väljer ni nu att i stället för att skicka nyanlända till
              socialkontoret skicka dem till Arbetsförmedlingen. Men i en situation
              där man skapar 100 000 nya jobb under en mandatperiod samtidigt
              som det blir nästan 300 000 nya människor, då skapas mer utanförskap,
              mer problem och mer segregation.
            </seg>
            <seg n="028c8ea8">
              Nu när ni har chansen, varför tar ni då inte tag i de grundläggande
              problemen? Begränsa anhörig- och asylinvandringen från de 45 00050
              000 som det är i dag och gör en 90-procentig sänkning, och ge
              dem som har asylskäl och har skyddsbehov inte bara dem som är
              kvotflyktingar utan har verkliga skyddsbehov möjlighet att stanna
              i landet!
            </seg>
            <seg n="58c597ce">
              När vi sedan har en situation där vi ekonomiskt, arbetsmarknadsmässigt,
              humanistiskt och socialt har möjlighet att ta emot fler än så,
              då får vi överväga det. Men er politik är lite grann som att utrusta
              skattebetalarna med större öskar och be dem att ösa fortare. Men
              hålen i skrovet består. Skattebetalarna kommer till slut att överge
              er båt.
            </seg>
          </u>
          <note type="speaker" n="ae19c541">
            Anf. 41 HANIF BALI (M) replik:
          </note>
          <u who="hanif_bali_8499a8" xml:id="i-018cfa35cb493cb7-1" n="01d35ffb">
            <seg n="42d04af6">
              Herr talman! Jag blir väldigt glad när jag hör människor bry
              sig om skattebetalarna. Jag tycker oftast att politiker inte bryr
              sig så mycket om skattebetalarna.
            </seg>
            <seg n="ff04c6ef">
              Jag tänkte just därför berätta en historia om där jag kommer
              ifrån, nämligen Solna. Det är den kommun som bryr sig mest om
              skattebetalarnas pengar, där vi har lägst skatt, men också en
              av de kommuner som tar emot mest ensamkommande flyktingbarn och
              tar emot väldigt många invandrare och där mer än en tredjedel
              av dem i kommunen är utrikes födda eller har invandrarbakgrund.
            </seg>
            <seg n="541f695f">
              Där lyckas vi kombinera låg arbetslöshet och låg andel människor
              som går på försörjningsstöd med hög invandring. Hur vi lyckas
              med det är ungefär den modell som vi nu genomför, genom att se
              till att människor hamnar i arbete.
            </seg>
            <seg n="1c130009">
              Det vi gör är inte så himla svårt. Vi ser till att människor
              kan språket och får en arbetslivserfarenhet. Efter det gör vi
              ingenting. 95 procent hamnar i egen försörjning efter två år.
              Jämför det med rikssnittet på sju år! Det är en väldigt enkel
              metod för hur man får människor i arbete. Att få människor i arbete
              handlar om att se till att de får en arbetslivserfarenhet och
              att de matchas mot det som krävs på arbetsmarknaden.
            </seg>
            <seg n="5ff8d355">
              Men du vill diskutera migrationspolitik. Absolut! Det jag undrar
              över med er migrationspolitik jag har faktiskt läst ert invandringspolitiska
              handlingsprogram är att ni vill ta emot kvotflyktingar, och i
              bemärkelsen att ni vill ta emot kvotflyktingar vill ni inte ha
              någon integrationspolitik.
            </seg>
            <seg n="8d4b9271">
              Jag undrar: Vilket flyktingläger är det ni har hittat där alla
              redan kan svenska och alla redan har bra arbetslivserfarenhet
              och är perfekt matchade för det svenska samhället? Jag vill hitta
              det flyktinglägret. Det vore mycket intressant att besöka detta
              svenska flyktingläger gömt någonstans i världen.
            </seg>
          </u>
          <note type="speaker" n="1292b8e4">
            Anf. 42 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_d28bdc" xml:id="i-e7b01bdd3df569c1-6" n="0fcac4d0">
            <seg n="49076483">
              Herr talman! Hanif Bali beskriver inte verkligheten och våra
              politiska program som de ser ut. Självklart behöver vi svenskundervisning
              för dem som kommer hit. Självklart behöver vi ett mottagande.
            </seg>
            <seg n="6088253c">
              Nedskärningarna i till exempel vår budgetmotion motsvaras av
              de 90-procentiga nedskärningar i mottagandet som vi har gjort.
              Men vi har inte skurit ned anslagen med 90 procent utan med 70
              procent i genomsnitt. Det är en annan sak.
            </seg>
            <seg n="35b21554">
              Självklart måste man lära sig språket när man kommer hit. På
              den punkten är vi helt överens. Och självklart behöver man bli
              en del av samhället. Man behöver lära sig de svenska värderingarna
              och vad som kännetecknar en människa som lever i ett fritt, öppet,
              demokratiskt samhälle i västvärlden i dag. Där råder det inga
              motsättningar.
            </seg>
            <seg n="722d9ac3">
              Jag har själv bott i Solna kommun under en viss tid av mitt liv.
              Det går inte att komma ifrån att Solna har ett speciellt läge,
              ett citynära läge med kanske inte alla de problem och utmaningar
              som många andra områden och kommuner i Sverige. Det är inte riktigt
              jämförbart, och det tror jag också att Hanif Bali är medveten
              om.
            </seg>
            <seg n="b6f00648">
              Men om man jämför Solna med många andra kommuner, till exempel
              Södertälje och Malmö, är det klart att det sticker ut, för ni
              har väl ungefär samma befolkningsstruktur men helt andra resultat.
              Det måste jag erkänna.
            </seg>
            <seg n="afdcdd26">
              Ni har möjlighet att ta tag i situationen nu och begränsa anhörig-
              och asylinvandringen till en nivå som svenska skattebetalare och
              svenska folket klarar av och som inte minst de som redan sitter
              i utanförskapsområdena klarar av, för att de ska ha en möjlighet
              att komma in.
            </seg>
            <seg n="c3f7b9c6">
              Ni koncentrerar er väldigt mycket på nyanlända men glömmer bort
              alla de som sitter i utanförskapsområdena. Vilken hjälp ska de
              få, de som har varit i Sverige i 5, 10, 15 eller 20 år och inte
              lärt sig språket och inte kommit in på arbetsmarknaden? Vilken
              hjälp har ni till dem? Vilka besked ger ni dem när ni satsar alla
              era resurser på de nyanlända?
            </seg>
          </u>
          <note type="speaker" n="6152b310">
            Anf. 43 HANIF BALI (M) replik:
          </note>
          <u who="hanif_bali_8499a8" xml:id="i-018cfa35cb493cb7-2" n="01d35ffb">
            <seg n="a7dd899b">
              Herr talman! Vi behöver absolut göra något åt dem som varit i
              utanförskap länge. Regeringen har lagt fram många åtgärder för
              att få in långtidsarbetslösa i arbete. Men det kan vi diskutera
              en annan gång, för det kanske inte främst har att göra med just
              budgetområdet för integration av nyanlända.
            </seg>
            <seg n="eb663d46">
              Jag vill poängtera: Vi i Solna är inte unika verkligen inte.
              Om vi verkligen är så citynära, det vill säga nära Helsingfors,
              hur kommer det sig att vi är bättre än Helsingfors, om det är
              så väldigt bra att vara nära Helsingfors? Om vi verkligen är så
              unika, hur kommer det sig att vår grannkommun som ligger fem minuters
              promenad från oss och som har varit socialdemokratiskt styrd längre
              än till och med sedan Sovjets grundande har dubbelt så hög arbetslöshet
              bland invandrare som Solna? Hur kommer det sig?
            </seg>
            <seg n="9a04e74c">
              Det går inte bara att skylla på att det är en diskriminering.
              Det kan knappast vara så att samtliga företagare i Helsingfors
              samlades i någon bastuklubb liksom och sade: Nu anställer vi bara
              invandrare från Solna och inte från Sundbyberg. Det handlar om
              att vi har en politik som ser till att människor får den språkutveckling
              som krävs och den arbetslivserfarenhet som krävs för att hamna
              i arbete. Det är just den politiken som vi genomför nationellt.
            </seg>
            <seg n="8086cfc7">
              Därför är jag mycket glad över att vi genomför detta, för det
              kommer att leda till att fler människor hamnar i arbete och fler
              människor hamnar i social gemenskap som är bortom etnicitet och
              bortom religion. Det handlar om att man hamnar i en social gemenskap
              i arbetet och är med och gör rätt för sig och bidrar till Sveriges
              välfärd.
            </seg>
          </u>
          <note type="speaker" n="0a54f073">
            Anf. 44 MARIA STENBERG (S) replik:
          </note>
          <u who="maria_stenberg_8d82fd" xml:id="i-688369bedc399f36-2" n="05ed3096">
            <seg n="27c128a2">
              Herr talman! Jag kunde inte låta bli att undra vilken sfi-utbildning
              som Hanif Bali menade. Säkert varierar kvaliteten på sfi-undervisningen
              rätt kraftigt. Men i talarstolen fick Hanif Bali det att låta
              som om den sfi-utbildning som bedrivs runt om i Sverige är fullständigt
              värdelös.
            </seg>
            <seg n="f09d6ae1">
              Jag har besökt en hel del sfi-klasser runt om i Norrbotten, som
              är min valkrets. Ett av problemen är att en del av de människor
              som kommer till Sverige och deltar i sfi-utbildningen har en bakgrund
              med mycket låg utbildning med sig från sitt hemland och kanske
              också en hel del traumatiska händelser som gör att man inte lär
              sig så fort eller så lätt, medan vissa av oss mer eller mindre
              har språköron.
            </seg>
            <seg n="4902dc1d">
              Jag undrar vilken sfi-utbildning som du hänvisade till. Jag tror
              att den är mycket varierad över landet. Man gör det lätt för sig
              om man sågar all sfi-undervisning jäms med fotknölarna.
            </seg>
          </u>
          <note type="speaker" n="9cdee5c8">
            Anf. 45 HANIF BALI (M) replik:
          </note>
          <u who="hanif_bali_8499a8" xml:id="i-018cfa35cb493cb7-3" n="01d35ffb">
            <seg n="da8d763b">
              Herr talman! Det har jag inte gjort. Som du märkte, Maria Stenberg,
              berättade jag i mitt anförande också om de bra kommunerna, som
              sköter sig. Men vi kan inte frångå det faktum att det finns kommuner
              som absolut missköter sin integrationspolitik. Det kan vi inte
              förneka. Det vore verklighetsfrånvänt.
            </seg>
            <seg n="9afd8152">
              Jag kan dra ett personligt exempel. Jag kom hit som ensamkommande
              flyktingbarn när jag var tre år gammal. Jag har bott i de flesta
              delar av Sverige. Jag har bott i tolv olika familjer, och förutom
              en familj var det bara invandrarfamiljer.
            </seg>
            <seg n="37d9a6f1">
              Jag har föräldrar, som har gått igenom en sfi-utbildning, som
              jag inte kunde kommunicera med på svenska. Det är egentligen en
              rätt bisarr situation, och det tyder på att sfi inte fungerar.
            </seg>
            <seg n="8bc41144">
              Tidigare, när vi tog över under den förra mandatperioden, var
              behörighetsgraden för sfi-lärare bara 10 procent, hos svensklärarna.
              Skulle vi låta våra barn gå i en sådan skola? Nej, förmodligen
              inte. Och tänk vilken pedagogisk insats det krävs för att få en
              vuxen människa att lära sig ett nytt språk. Det krävs en stor
              pedagogisk insats.
            </seg>
            <seg n="724cb7fe">
              Jag tänker inte dra mig för att kritisera dem som inte sköter
              sin sfi-undervisning. Sedan är jag glad över att man i Norrbotten,
              där du kommer ifrån, sköter sin sfi-utbildning. Det är jättebra.
              Men vi kan inte förneka att det finns ställen där man missköter
              sina utbildningar, och det måste vi göra någonting åt.
            </seg>
          </u>
          <note type="speaker" n="ab19f66d">
            Anf. 46 MARIA STENBERG (S) replik:
          </note>
          <u who="maria_stenberg_8d82fd" xml:id="i-688369bedc399f36-3" n="05ed3096">
            <seg n="b6253b93">
              Herr talman! Nej, men vi delar bilden av att livet och samhället
              inte ser likadant ut i bostadsområden eller städer eller landsändar,
              utan det är väldigt varierande förutsättningar.
            </seg>
            <seg n="2d5479c6">
              Då kommer jag till nästa fråga. Den gäller den genom tiderna
              största reformen, etableringslotsarna. Det är jättebra att man
              ska få en individuell etableringsplan när man är nyanländ i Sverige.
              Men återigen, ett jobb är lösningen på väldigt många saker här
              i livet. Det handlar om att försörja sig och arbetskamrater och
              allt det. Det var vi överens om. Men när man kommer till Sverige
              handlar det också om, tror jag, att det finns ett samhälle och
              en samhällsstruktur som kanske i mångt och mycket är lite ogenomträngbara.
            </seg>
            <seg n="fbbea4eb">
              Eftersom jag kommer från Norrbotten tar jag exempel därifrån.
              Det är etableringslotsar som i möjligaste mån kanske är någon
              månad i någon kommun som faktiskt har flyktingmottagande. Då funderar
              man lite grann över hur det i praktiska verkligheten ska fungera
              med de här etableringslotsarna. De kanske är där bara en gång
              per månad. Det är många saker som man säkert ska gå igenom. Det
              handlar om skola, sjukvård, barnomsorg, bank och allt det som
              vi oftast tar för givet. Då uppstår en fråga, eftersom introduktionen
              till ett jobb för nyanlända är så lång. Den största reformen genom
              tiderna slutar ju efter två år. Vad ska hända då?
            </seg>
          </u>
          <note type="speaker" n="fb9cef9f">
            Anf. 47 HANIF BALI (M) replik:
          </note>
          <u who="hanif_bali_8499a8" xml:id="i-018cfa35cb493cb7-4" n="01d35ffb">
            <seg n="9a4046cb">
              Herr talman! Det är en praktisk, så att säga, erfarenhet man
              har i kommuner som sköter sin integrationspolitik, att det bara
              krävs ungefär två år för en människa att få sitt första arbete.
              Det krävs inte sju eller tio som det tar i vissa socialdemokratiska
              kommuner.
            </seg>
            <seg n="9718ae7b">
              Det krävs bara två år. Vi ser att i borgerliga kommuner som har
              genomfört den här reformen med etableringslotsar på lokalt plan
              har 95 procent egen försörjning inom två år. Det här är en rimlig
              metod för att få folk i arbete.
            </seg>
            <seg n="39f335c8">
              Det handlar om människor som har ett brett kontaktnät, som vet
              var arbetsplatserna är, som vet vilka arbeten som står till förfogande
              och som vet vilken erfarenhet och vilken matchning som krävs.
              De kan se till att människor hamnar i arbete. De kan se till att
              människor hamnar i ett arbete där de behövs och där de kommer
              att stanna. Det är en logisk slutsats.
            </seg>
            <seg n="1686c220">
              Er bild är att Arbetsförmedlingens handläggare är så pass allvetande
              att vi kan låta allting skötas av dem. Den bilden delar jag inte.
              Vi måste få in perspektiv utifrån. Vi måste få in folk som har
              kontakt med arbetslivet och se till att människor hamnar i arbete.
              Detta är jag absolut stolt över. Och det är väldigt bra.
            </seg>
            <seg n="ba98e982">
              Det är med denna erfarenhet som den borgerliga regeringen genomför
              den här stora reformen. Men det du pratar om som är den största
              reformen, som jag refererade till som den historiskt största reformen,
              är att Arbetsförmedlingen tar hand om integrationen och anpassningen
              till det svenska samhället. Det är inte kommunerna som gör det.
              Det har inte med lotsarna att göra. Lotsarna är en del av detta.
            </seg>
          </u>
          <note type="speaker" n="9495781b">
            Anf. 48 MEHMET KAPLAN (MP) replik:
          </note>
          <u who="mehmet_kaplan_6f7a65" xml:id="i-ab7b79078010e009-1" n="681cf82d">
            <seg n="b37a62b3">
              Herr talman! Tack så mycket, Hanif Bali, för anförandet! Det
              går att instämma i mycket av det du säger när det gäller just
              språkutbildningen, språkets vikt och hur man kan vara funktionell
              i ett samhälle. Det är oerhört viktigt. Det gäller också kopplingen
              till att språket utgör en grund för att man ska kunna ta i princip
              vilket arbete som helst utifrån den utbildningsbakgrund man har.
            </seg>
            <seg n="e1eccbcc">
              En sak skulle jag dock vilja fråga dig, Hanif Bali. När man har
              gjort allting rätt, när man har gått igenom sfi eller för den
              delen grundskolan och gymnasiet och byggt på med olika utbildningar
              på högskolenivå, kanske till och med två högskoleutbildningar,
              och har ett bättre språk än vad både du och jag har det handlar
              alltså om språkmelodin och intonationerna kommer man till det
              ögonblick då man börjar söka arbete efter arbete efter arbete.
            </seg>
            <seg n="9e951e21">
              Man sorteras bort av många olika skäl. Jag kommer inte att gå
              in på detaljer, för det finns många olika skäl till att man kan
              hamna vid sidan av. Om man är etnisk svensk kan man diskrimineras
              på grund av funktionshinder, på grund av att man är kvinna, på
              grund av sexuell läggning och så vidare.
            </seg>
            <seg n="f96d46b1">
              Av de här orsakerna kan man diskrimineras även om man har en
              annan etnisk bakgrund. Men utöver det kan det också vara andra
              skäl.
            </seg>
            <seg n="cd4796c1">
              Vad har ditt parti tänkt göra när det gäller de här frågorna?
              Det undrar jag utöver att jag faktiskt håller med dig om att språket
              är viktigt.
            </seg>
          </u>
          <note type="speaker" n="5d6b97ca">
            Anf. 49 HANIF BALI (M) replik:
          </note>
          <u who="hanif_bali_8499a8" xml:id="i-018cfa35cb493cb7-5" n="01d35ffb">
            <seg n="c7760464">
              Herr talman! Det du pratar om, Mehmet Kaplan, är diskriminering,
              och diskriminering har vi lagar mot. Jag vet att du tidigare pratade
              om hur du i justitieutskottet har jobbat med sådana frågor. Vi
              ser inga större skillnader i budgetposterna för diskrimineringsåtgärder
              mellan våra partier. De rödgröna och Alliansen har samma förslag
              till jämställdhetsåtgärder och diskrimineringsåtgärder. Det är
              ingen större skiljelinje mellan oss där.
            </seg>
            <seg n="5250ae22">
              Därför ser jag också att diskriminering som sker på grund av
              etnisk bakgrund etcetera självklart ska stävjas. Det ska inte
              vara acceptabelt.
            </seg>
            <seg n="8ccd4434">
              Men jag är väldigt oroad över att vi endast skyller på diskrimineringen
              när det gäller att invandrare är så pass överrepresenterade i
              arbetslöshetsstatistiken. Jag vill inte att vi hamnar i den fällan,
              för vi ser det här klart och tydligt i kommuner som ligger bredvid
              varandra men som har helt olika politik. De ligger i samma arbetsmarknadsregion
              människor söker samma jobb. Man ser att den ena kommunen klarar
              sig bättre medan den andra klarar sig sämre, trots att det är
              samma socioekonomiska bakgrund. Då kan det handla om hundraprocentig
              förändring.
            </seg>
            <seg n="8613ff83">
              Diskriminering sker, och den ska motarbetas. Men låt oss inte
              förlora fokus! Det här handlar i slutändan om arbetsmarknadspolitiska
              åtgärder, alltså om att se till att arbetsmarknaden fungerar väl,
              att människor har en bra matchning och ett bra språk, så att de
              hamnar i arbete.
            </seg>
            <seg n="c350fa33">
              Sverige är nämligen mycket öppnare än det ibland framställs i
              diskrimineringsdebatten. Företagare är inte så inskränkta som
              många vill göra gällande. Jag vet att Sven-Olof Sällström själv
              har anställt otroligt många. Trots att många vill ge honom ett
              dåligt epitet, så att säga, har han berättat för mig att han själv
              anställer, och då är det en person som företräder Sverigedemokraterna.
            </seg>
          </u>
          <note type="speaker" n="c756a6af">
            Anf. 50 MEHMET KAPLAN (MP) replik:
          </note>
          <u who="mehmet_kaplan_6f7a65" xml:id="i-ab7b79078010e009-2" n="681cf82d">
            <seg n="e093afb3">
              Herr talman! Det var intressant.
            </seg>
            <seg n="ffd752e0">
              När det gäller den grundläggande idén om hur vi håller ihop samhället
              och hur vi ser till att människor får möjlighet att utvecklas
              och att utveckla tror jag inte att vi egentligen står särskilt
              långt ifrån varandra. Däremot är det ett problem när man gör det
              hela till en diskrimineringsdiskussion eller en diskrimineringsdebatt
              eller en fråga om att människor eventuellt inte kan eller, framför
              allt, inte vill lära sig språket. Då tror jag att vi börjar skjuta
              över skulden på dem som skulden egentligen inte hör hemma hos.
            </seg>
            <seg n="836f0017">
              Det är en skuldbeläggningspolitik som utgår från att det finns
              människor som inte vill lära sig ett nytt språk. Det är en ingång.
            </seg>
            <seg n="8ab0ed81">
              En annan ingång, som jag egentligen skulle vilja ställa en fråga
              om till Hanif Bali, är idén om ett samhälle som vi försöker hålla
              ihop, som vi tillsammans skapar oavsett bakgrund, oavsett idé
              om på vilket sätt vi kan göra oss till fullo representanter för
              det goda i samhället. När jag ställde frågan tidigare sade Hanif
              Bali att vi gör ungefär likadana satsningar i likadana områden.
              Vad mer är det som Moderaterna ska göra tillsammans med sina samarbetspartier
              när det gäller integrationsfrågorna? Problemet ligger i grunden
              och skvalpar kring en enda viktig fråga som gör att det finns
              ytterlighetsidéer och tankar för att försöka slita samhället itu.
            </seg>
            <seg n="98245e46">
              Då är frågan: Vad är det som ska göras? Ska man kopiera Solnamodellen
              till alla andra kommuner i Sverige? Hur lång tid kommer detta
              att ta? Vad är det för resultat vi kommer att se?
            </seg>
          </u>
          <note type="speaker" n="b97562b8">
            Anf. 51 HANIF BALI (M) replik:
          </note>
          <u who="hanif_bali_8499a8" xml:id="i-018cfa35cb493cb7-6" n="01d35ffb">
            <seg n="756b29b2">
              Herr talman! Vi genomför det som står i propositionen, och det
              är att vi ser till att Arbetsförmedlingen får ansvar för att upprätta
              en etableringsplan. Man lär sig språket, man får den samhällsintroduktion
              och den arbetslivsutbildning som krävs, man får den matchning
              som behöver skapas och man hamnar i arbete fort. Det är det som
              är planen.
            </seg>
            <seg n="0e7e7474">
              Det är rätt likt Solnamodellen, inte till punkt och pricka, men
              det är den reformen vi genomför.
            </seg>
            <seg n="c2800164">
              Jag skulle vilja bemöta det här med skuldbeläggning som du pratade
              om. Det handlar inte om skuldbeläggning. Jag tycker att man i
              samhällsdebatten ofta förväxlar eget ansvar med skuldbeläggning.
              Det handlar inte alls om skuldbeläggning. Det handlar om att människor
              ska inse att det är deras eget ansvar att se till att man går
              upp på morgonen och går till sfi-undervisningen, att det är deras
              eget ansvar att man gör sitt yttersta för att integreras i samhället.
              Det är dit vi vill komma.
            </seg>
            <seg n="4d5dba54">
              Ingen i denna kammare kan på något sätt lägga fram ett förslag
              som tvingar människor som inte vill ta eget ansvar för att integrera
              sig. Det går inte, det är fysiskt omöjligt. Vi kan inte ha en
              sådan övertro på politiken och tro att det är möjligt.
            </seg>
            <seg n="5ff83741">
              I slutändan handlar det om att poängtera för människor att det
              är deras eget ansvar att se till att de blir en del av Sverige.
              Politiken kan, absolut, skapa förutsättningar, vägar och verktyg,
              men i slutändan är det du själv som måste ta upp det här verktyget
              och gå den där vägen. Därför vill jag poängtera att eget ansvar
              är en bärande och viktig del i integrationspolitiken. Det är just
              därför vi genomför de reformer som vi genomför.
            </seg>
          </u>
          <note type="speaker" n="1f4ae492">
            Anf. 52 HANS BACKMAN (FP):
          </note>
          <u who="hans_backman_ddec91" xml:id="i-9af45cf73526ce13-0" n="e43ebf8b">
            <seg n="3a94cf2c">
              Herr talman! Jag ska börja med att yrka bifall till förslaget
              i betänkandet AU1 om integration och jämställdhet.
            </seg>
            <seg n="0f5cd255">
              Jobb och svenska är nycklarna in i samhället. Det är de allra
              flesta överens om. Sverige är och ska vara ett öppet och tolerant
              samhälle. Det har gjort vårt land rikare, och vi liberaler är
              stolta över att vi har tagit vårt solidariska ansvar och givit
              människor som flytt undan förföljelse en fristad. Att integration
              är viktig framgår av en undersökning gjord av nationalekonomen
              Andreas Hatzigeorgiou som har visat att 12 000 fler utlandsfödda
              i Sverige innebär att vår export ökar med ungefär 7 miljarder
              kronor och att vart femte nyetablerat företag i Sverige startas
              av en utlandsfödd person.
            </seg>
            <seg n="e8a2a718">
              Men samtidigt som många kommit till vårt land och har lyckats
              ska vi vara tydliga med att vi har stora integrationsutmaningar.
              Därför genomfördes den 1 december en etableringsreform som innebär
              en stor förändring av vår integrationspolitik. Fokus är på jobb
              och kunskaper i svenska.
            </seg>
            <seg n="150f9301">
              De allra flesta kommuner i Sverige har tecknat avtal med Migrationsverket
              om att ta emot flyktingar, skyddsbehövande och deras anhöriga.
              För en del län innebär flyktingmottagandet att befolkningsnettot
              kan hållas uppe. I Gävleborg, som jag kommer ifrån, och Uppsala
              län, som ligger nära, uppgick mottagandet totalt under 2009 till
              1 783 personer. Det är människor som har sökt en tryggare framtid
              för sig och sin familj i Sverige och som inget hellre vill än
              arbeta och bidra.
            </seg>
            <seg n="2e90d1f1">
              Den stora utmaningen handlar om att det tar för lång tid för
              den nyanlända att komma i arbete och klara egen försörjning. Efter
              tre år i landet är det endast 30 procent som har ett arbete. Det
              vittnar om stora problem i organisationen av mottagandet och organiseringen
              av den första tiden i Sverige. Den modell för mottagande av nyanlända
              som vi har haft under lång tid har inte fungerat. Därför lägger
              vi nu om mottagandet.
            </seg>
            <seg n="1aae9659">
              Valfrihet, individuellt utformade insatser och fler aktörer är
              viktiga delar i den nya reformen. Men vi behöver också förändra
              synen på dem som kommer till Sverige. Det är inte en enhetlig
              grupp utan enskilda individer som behöver professionellt stöd
              för att så snabbt som möjligt komma in i samhället för att kunna
              lära sig svenska, etablera sig på arbetsmarknaden och ta del av
              de möjligheter, rättigheter och skyldigheter som gäller i Sverige.
              Därför utgår reformen från individens behov men betonar också
              individens ansvar för sin egen framtid.
            </seg>
            <seg n="cf99d1e5">
              Herr talman! De viktigaste delarna i etableringsreformen är:
            </seg>
            <seg n="e552a315">
              Nr 1: I stället för att tas emot av socialtjänsten ska nyanlända
              från dag ett mötas av insatser för arbete. Därför får Arbetsförmedlingen
              ta över samordningsansvaret från kommunerna när det gäller de
              insatser som ska leda till jobb och egen försörjning.
            </seg>
            <seg n="96e21480">
              Här är det viktigt att påpeka att kommunerna även fortsättningsvis
              kommer att ha viktiga uppgifter i flyktingmottagandet och nyanländas
              etablering, till exempel ansvaret för sfi och annan vuxenutbildning,
              bostadsförsörjning och insatser för barn och unga samt ansvaret
              för att erbjuda nyanlända samhällsorientering.
            </seg>
            <seg n="0de3b2f7">
              Nr 2: Det kommer att bli individuella insatser från dag ett.
              Kort efter det att den nyanlände beviljats uppehållstillstånd
              träffar hon eller han Arbetsförmedlingen för ett etableringssamtal.
              Frågor om var i landet den nyanländes kompetens efterfrågas och
              hur vägen till arbete ser ut diskuteras för att tidigt matcha
              bostad och arbetsmarknad. Utifrån samtalet görs en skräddarsydd
              etableringsplan med individuella insatser.
            </seg>
            <seg n="ffd8eb42">
              Nr 3: Arbetslinjen är tydlig i det nya systemet. Etableringsersättningen
              är individuell och utgår när den nyanlände aktivt deltar i insatserna.
              För att få full ersättning ska den nyanlände delta i svenskundervisning
              och andra insatser som föreskrivs i etableringsplanen. Den individuellt
              utformade ersättningen kan leda till en förbättrad jämställdhet
              genom att ersättningen inte påverkas av andra inkomster i hushållet.
              Det är möjligt att arbeta vid sidan av insatserna utan att ersättningen
              minskas.
            </seg>
            <seg n="d2117216">
              Nr 4: En etableringslots införs för att stödja den nyanlände
              under den första tiden i Sverige. Ersättning till lotsen är resultatbaserad,
              vilket innebär att lotsen har ett intresse av att den nyanlände
              så snabbt som möjligt kommer i arbete och kan försörja sig själv.
            </seg>
            <seg n="58d718ff">
              Till sist nr 5: Samhällsorientering införs som en obligatorisk
              del av de nyanländas etablering. Den ska ge grundläggande förståelse
              för det svenska samhället, hur det fungerar och vad det innebär
              att leva och bo i Sverige.
            </seg>
            <seg n="b33afea1">
              Herr talman! Många nyanlända berövas i dag möjligheten att känna
              delaktighet och bli en del av det nya samhället. Frågan som i
              dag ställs till den nyanlända är: Hur kan vi hjälpa? Med ett perspektivskifte
              bör frågan vara: Hur vill du bidra? Därför utgår reformen från
              individens vilja, delaktighet och ansvar för sin framtid. Det
              är dags att gå från omhändertagande till delaktighet.
            </seg>
            <seg n="081f1bd8">
              Jag vet att när vi lyckas med detta kan vi i Sverige göra underverk.
              Det är så Sverige är byggt genom att vara ett öppet samhälle där
              vi tillsammans med våra styrkor och olika förmågor har byggt det
              här landet. Så kommer vi att göra även i framtiden om vi lyckas
              på ett bra sätt med detta.
            </seg>
            <seg n="b224f171">
              Jag kan nämna att under de närmaste 15 åren beräknas arbetskraften
              i Gävleborgs län minska med 12 700 personer. Under nästa år beräknas
              minskningen bli ca 700 personer. Det spår Arbetsförmedlingen i
              en färsk rapport som handlar om den så kallade generationsväxlingen.
              Med färre i arbetskraften ökar risken för brist på arbetskraft
              på många av våra arbetsplatser i länet. Här pekar man på olika
              sätt att hantera problemet från Arbetsförmedlingens sida.
            </seg>
            <seg n="e6868d31">
              Ett sätt skulle vara att en större andel av kvinnorna kom ut
              på arbetsmarknaden. En annan så kallad arbetskraftsreserv finns
              förstås bland de utrikes födda. Många av de utrikes födda har
              långa studier med sig från sina hemländer. Det är utbildningar
              som skulle kunna översättas i en så kallad validering. Detta konstaterar
              Arbetsförmedlingen som en viktig del i vårt framtida samhällsbygge.
              Den etableringsreform som vi nu genomför och som jag tror och
              hoppas mycket på är en del i att möta den stora samhällsutmaning
              vi har i Sverige.
            </seg>
            <seg n="ae5ed028">
              För att komma in på delen jämställdhet i betänkandet, herr talman,
              vill jag säga att Alliansen i utskottet ställer sig bakom regeringens
              satsningar och ambitioner i jämställdhetspolitiken. Regeringens
              särskilda jämställdhetssatsning under förra mandatperioden innebär
              en kraftig resursförstärkning för denna del av politiken.
            </seg>
            <seg n="2caef6fc">
              En rad viktiga reformer har genomförts för att skapa förutsättningar
              för jämställdhet mellan kvinnor och män, och vi välkomnar förstås
              det fortsatta reformarbete som nu har påbörjats under denna mandatperiod.
              Det är viktigt att påskynda utvecklingsarbetet inom området, som
              är strategiskt viktigt. Det är viktigt för att kvinnor och män
              ska ha samma makt att forma samhället och sina liv.
            </seg>
            <seg n="ab9b4744">
              Alliansen noterar att Sverigedemokraterna i sitt förslag till
              jämställdhetspolitik ställer sig kritiska till genusteori och
              andra, som de uttrycker det, verklighetsfrånvända politiska teorier.
              Men vi vill understryka att genusteori är en vetenskapligt grundad
              kunskap som representerar ett eget kunskapsfält. Vid de svenska
              universiteten och högskolorna finns genusperspektivet företrätt
              på ett stort antal kurser inom de flesta ämnesområden. Genusforskning
              bedrivs dels som ett eget ämne, dels integrerat i andra ämnen.
            </seg>
            <seg n="31de27fc">
              Därtill kan nämnas att det internationella intresset för såväl
              svensk genusforskning som svensk jämställdhetspolitik är stort.
              Det som har åstadkommits hittills har gett Sverige en stark position
              inom jämställdhetsområdet. Intresset för och efterfrågan på våra
              kunskaper och lösningar är stort. Sverige har ett förtroendekapital
              internationellt att förvalta men också att utveckla. Dessa positiva
              signaler får många av företrädarna från vårt eget utskott, arbetsmarknadsutskottet,
              höra när de är ute på internationella möten som tar upp just området
              jämställdhet. Det är många som är intresserade av Sverige och
              positiva till det vi gör. Samtidigt finns det förstås mycket mer
              att göra även i Sverige, för detta är ett långsiktigt arbete.
            </seg>
            <seg n="b5109a9a">
              Genusteori och den genusforskning som bedrivs är verkligen inte
              någon verklighetsfrånvänd politik, politisk teori eller något
              allmänt tyckande. Kvinnors lika rättigheter och jämställdhet mellan
              könen finns dessutom reglerat i en rad internationella konventioner,
              däribland konventionen om avskaffande av all slags diskriminering
              av kvinnor den så kallade Cedaw.
            </seg>
            <seg n="85b5075f">
              Vi står bakom denna politik som har som mål att kvinnor och män
              ska ha samma makt att forma samhället och sina egna liv. Alla
              delar av regeringens jämställdhetspolitik är viktiga. Det är inte
              en långsiktig och ansvarsfull politik att byta ut lösryckta delar
              och ensidigt satsa på dessa. Jämställdhetspolitiken är en sammanhängande
              helhet.
            </seg>
            <seg n="2572034e">
              Vi instämmer med regeringen om att det mot bakgrund av den kunskap
              man har fått och de erfarenheter man har gjort inom ramen för
              regeringens jämställdhetssatsning är viktigt att säkra hållbarheten
              enligt de åtgärder som redan har genomförts. Grundläggande i detta
              arbete är att stärka jämställdhetsintegrering som strategi så
              att förändringsarbetet integreras i ordinarie strukturer. Verksamheter
              ska få förutsättningar för att resultaten ska bli just bestående.
            </seg>
            <seg n="177d4dd7">
              Arbetet med att bekämpa mäns våld mot kvinnor, hedersrelaterat
              våld och förtryck och våld i samkönade relationer har fått en
              fortsatt hög prioritet. Jämställdhet på arbetsmarknaden, lika
              möjligheter i skolan och rätten till hälsa och omsorg på lika
              villkor är andra områden som kräver fortsatta insatser. Genom
              att regeringen tillför jämställdhetspolitiken extra medel för
              innevarande mandatperiod kan ett fortsatt aktivt utvecklingsarbete
              bedrivas inom prioriterade områden.
            </seg>
            <seg n="217d157d">
              Alliansen vill betona vikten av samlade insatser. Genom att ta
              ett samlat grepp på dessa samhällsproblem möjliggörs verkligt
              genomgripande förändringar. När det gäller frågan om mäns våld
              mot kvinnor, hedersrelaterat våld och förtryck samt våld i samkönade
              relationer instämmer vi i regeringens syn att mäns våld mot kvinnor
              är ett omfattande problem som berör alla i samhället, såväl kvinnor
              som män.
            </seg>
            <seg n="5e95439c">
              Mäns fysiska, sexuella och psykiska våld mot utsatta kvinnor
              är ett allvarligt hinder för jämställdhet och kvinnors fulla åtnjutande
              av mänskliga rättigheter. Vi kan konstatera att regeringens handlingsplan
              för att bekämpa mäns våld mot kvinnor, hedersrelaterat våld och
              förtryck samt våld i samkönade relationer har mynnat ut i ett
              femtiotal åtgärder inom en rad centrala områden.
            </seg>
            <seg n="38456bdc">
              Jag vill också nämna att i den utvärdering av handlingsplanen
              som har gjorts av Brottsförebyggande rådet konstateras att åtgärderna
              har bidragit till en kvalitetshöjning av arbetet med att motverka
              mäns våld mot kvinnor. Arbetet måste förstås få fortsätta.
            </seg>
            <seg n="cdced100">
              Alliansen noterar också att socialtjänstlagen har stärkts för
              att tydliggöra kommunernas ansvar att ge stöd och hjälp till kvinnor
              och barn som har utsatts för våld. Vidare har Socialstyrelsen
              fått ett särskilt uppdrag av regeringen att se över socialtjänstens
              och hälso- och sjukvårdens insatser och arbete med offer för hedersrelaterat
              våld och förtryck inklusive barn och unga som blir gifta mot sin
              vilja. Uppdraget ska rapporteras i februari 2011.
            </seg>
            <seg n="c8b4e519">
              Rikspolisstyrelsen har genomfört omfattande utbildningsinsatser
              för att stärka polisens kompetens för brott som rör mäns våld
              mot kvinnor och hedersrelaterat våld och förtryck. Skolverket
              har ett uppdrag att genomföra utbildningar för skolledare om hur
              skolor kan arbeta med dessa frågor.
            </seg>
            <seg n="9beb7e90">
              Till sist, herr talman, noterar vi i frågan om tvångsgifte att
              regeringen har tillkallat en särskild utredare som har i uppdrag
              att göra en översyn av lagstiftningen vad gäller just tvångsäktenskap.
              Utredaren ska redovisa sitt betänkande senast i maj 2012. I och
              med detta kan det konstateras att det bedrivs ett viktigt arbete
              på området. Det har delvis gjorts möjligt på grund av de förstärkta
              resurserna till jämställhetspolitiken.
            </seg>
          </u>
          <note type="speaker" n="b41c01e8">
            Anf. 53 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_d28bdc" xml:id="i-e7b01bdd3df569c1-7" n="0fcac4d0">
            <seg n="87a39e98">
              Herr talman! Visst är det så, Hans Backman, att med en större
              befolkning och invandring till Sverige skapas nya arbetstillfällen.
              Det är självklart så att det skapas små företag. Det skapas behov
              av arbetstillfällen i offentlig förvaltning och liknande.
            </seg>
            <seg n="4be3fe37">
              Men är det då positivt för samhällsutvecklingen och för samhällsekonomin?
              Det är inte säkert, Hans Backman. Om man tittar på en studie från
              Centrum för arbetsmarknadspolitisk forskning i Växjö som kom för
              ganska precis ett år sedan och nationalekonomen Jan Ekbergs rapport
              visar de att för att få en samhällsekonomisk positiv effekt med
              en invandring måste man inte bara få samma sysselsättningsgrad
              som hos den befolkning vi redan har i landet. Man måste också
              ha samma genomsnittsinkomst. Om man inte får dessa två parametrar
              får man ingen positiv samhällsekonomisk vinst av en ytterligare
              invandring.
            </seg>
            <seg n="ba19dd86">
              När man har samma sysselsättningsgrad och samma genomsnittsinkomst
              som majoritetsbefolkningen tar det ändå upp till fem år att över
              huvud taget få någon positiv effekt. Med en invandring beräknad
              på 168 000 individer tog det alltså fem år, och då hade man en
              positiv effekt på statsbudgeten med 0,1 procent.
            </seg>
            <seg n="5393e452">
              Det är så verkligheten ser ut. Sedan kan man visst påstå att
              det skapas arbetstillfällen av invandring. Det gör det. Men det
              täcker inte kostnaderna, Hans Backman. Det är det som är problemet
              med er politik.
            </seg>
            <seg n="fb04fa72">
              Jag välkomnar att regeringen satsar när det gäller mäns våld
              mot kvinnor. Det är bra. Jag tycker särskilt om det du tryckte
              på om satsningen mot hedersrelaterat våld. Det ställer vi oss
              självfallet bakom.
            </seg>
            <seg n="be9988ac">
              När det gäller genusforskningen är detta ett ämnesområde i Sverige
              i dag som genomsyras av politisk retorik mer än adekvata forskningsresultat
              och adekvat forskningsmetodik.
            </seg>
          </u>
          <note type="speaker" n="3ec26bb6">
            Anf. 54 HANS BACKMAN (FP) replik:
          </note>
          <u who="hans_backman_ddec91" xml:id="i-9af45cf73526ce13-1" n="e43ebf8b">
            <seg n="7a7ede14">
              Herr talman! När det gäller de ekonomiska effekterna av invandring
              får man väl ändå säga att när man historiskt sett tittar på hur
              Sverige har byggts upp från 60-talet och framåt var detta uppenbarligen
              en god del av vår utveckling. Vi kunde ta till oss många människor
              som ville komma hit och jobba med de jobb som fanns.
            </seg>
            <seg n="9fcb5ccf">
              Att vi har en utmaning framför oss tror jag att vi är överens
              om. Vi har en demografi i Sverige där många 40-talister närmar
              sig pensionsåldern. Det är en stor utmaning.
            </seg>
            <seg n="5c894c14">
              Vi talade om Solna tidigare. Själv kommer jag från Hofors. Där
              har vi många äldre som snart lämnar arbetsmarknaden. Hur ska vi
              klara utmaningen att ta hand om våra gamla och hjälpa våra barn
              på dagis om vi inte får tillräckligt med arbetskraft och personer
              i arbetsför ålder? Här kan invandringen vara en viktig delkomponent.
              Jag tror också att det kommer att vara samhällsekonomiskt lönsamt.
            </seg>
            <seg n="0b3230da">
              Från nationalekonomiskt håll har vi fått veta att med 12 000
              fler utlandsfödda ökar Sveriges export med ungefär 7 miljarder
              kronor. Det är mycket pengar.
            </seg>
            <seg n="dc3dd138">
              Jag tror att detta på sikt ger en bra effekt om man samtidigt
              lyckas med att få de nyanlända i arbete genom att låta dem läsa
              svenska språket.
            </seg>
            <seg n="96533508">
              Vad gäller genusteori och genusforskning är vi internationellt
              väl ansedda. Min tolkning är att det bedrivs mycket bra forskning
              inom detta område. Sverige är framstående på jämställdhetsområdet,
              men vi ska självklart göra mer. Jag delar inte Sven-Olof Sällströms
              bedömning utan tror att det är viktig forskning som behöver bedrivas
              även framdeles.
            </seg>
          </u>
          <note type="speaker" n="8538b524">
            Anf. 55 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_d28bdc" xml:id="i-e7b01bdd3df569c1-8" n="0fcac4d0">
            <seg n="1dd40df8">
              Herr talman! Det var intressant att Hans Backman vet mer än man
              gör på Centrum för arbetsmarknadspolitisk som har till uppgift
              att studera just dessa effekter på arbetsmarknaden.
            </seg>
            <seg n="b6e30488">
              Hans Backman kanske inte är medveten om att 34,5 procent av 40-talisterna
              fortfarande är sysselsatta. Här inräknas också de som är över
              65 år. En tredjedel av 40-talisterna är alltså fortfarande sysselsatta
              medan resten har gått i pension.
            </seg>
            <seg n="63a6ea0a">
              Svenskt Näringsliv räknar med att ungefär en tredjedel av dem
              som fortfarande är sysselsatta kommer att ersättas när de avgår.
              Det blir få jobb kvar, och samtidigt har vi över 700 000 människor
              inskrivna på Arbetsförmedlingen.
            </seg>
            <seg n="e07995e6">
              40-talisterna kommer inte att innebära någon revolutionerande
              omvälvning i den svenska arbetslöshetsstatistiken. Det har ni
              kunnat använda som argument i 20 år, men det argumentet funkar
              inte längre. Ni måste byta argument.
            </seg>
            <seg n="728f3301">
              Vad gäller genusforskning använder man den forskning som passar.
              Hjärnforskaren Annica Dahlström är världsledande på området, men
              hennes forskning göms undan i Sverige i dag eftersom den inte
              passar in i den genusteoretiska mallen. Det är ett faktum.
            </seg>
            <seg n="16c09536">
              Jag har ett exempel på en man i mitt hemlän Jämtland som fick
              sparken. Han ledde pappagrupper inom landstinget och skulle tala
              om genusforskning. Han begärde fram adekvata forskningsresultat
              för att backa upp budskapet, men det fanns inte. I stället fick
              han fick sluta. Där har vi ett problem.
            </seg>
          </u>
          <note type="speaker" n="e662776f">
            Anf. 56 HANS BACKMAN (FP) replik:
          </note>
          <u who="hans_backman_ddec91" xml:id="i-9af45cf73526ce13-2" n="e43ebf8b">
            <seg n="308b342d">
              Herr talman! Det sista exemplet tyder på hur viktigt det är att
              vi har ett aktivt arbete mot diskriminering, för det lät som ett
              tydligt fall av diskriminering. Det är upprörande om man inte
              får föra fram sina åsikter på sin arbetsplats.
            </seg>
            <seg n="962453c9">
              Som med all forskning är det viktigt att man tar till sig det
              som är bra och relevant. Ambitionen hos inte minst vår jämställdhetsminister
              är att utvärdera vilken forskning som är viktig för oss inom politiken
              att gå vidare med. Det får vi bedöma så småningom.
            </seg>
            <seg n="818c5be5">
              Vad gäller 40-talisterna är Sacoekonomen Gunnar Wetterberg är
              tydlig med att detta är en jätteutmaning.
            </seg>
            <seg n="4298caf8">
              Sven-Olof Sällström nämnde ett antal tredjedelar, men det återstår
              många 40-talister. Det föddes många då.
            </seg>
            <seg n="b968f1ab">
              Jag är fullt övertygad om att vi kommer att ha ett stort behov
              av att alla som bor i Sverige kan komma i arbete och att det kan
              ske genom goda insatser i utbildningssystemet.
            </seg>
            <seg n="9d8cfda5">
              Vi behöver också människor som vill komma till Sverige för att
              jobba och verka i vårt land. Det kommer nog att bli en viss konkurrens
              om arbetskraftsinvandrarna, och de kommer att välja de länder
              som har bra integrationspolitik, som ger möjlighet att lära språket
              och som har en välkomnande attityd på arbetsmarknaden. Här är
              etableringsreformen en viktig del, och jag tror på den.
            </seg>
            <seg n="0c1fed9e">
              Vi får fortsätta att debattera detta i kammaren, men jag tror
              att verkligheten så småningom kommer att tala för de ståndpunkter
              som vi i Alliansen har.
            </seg>
          </u>
          <note type="speaker" n="caf11515">
            Anf. 57 MEHMET KAPLAN (MP) replik:
          </note>
          <u who="mehmet_kaplan_6f7a65" xml:id="i-ab7b79078010e009-3" n="681cf82d">
            <seg n="2b40a713">
              Herr talman! Jag har en fråga till Hans Backman när det gäller
              arbetet för jämställdhet. Regeringen tog bort kravet på att företag
              med fler än tio anställda ska upprätta jämställdhetsplaner, vilket
              jag tog upp i mitt anförande. Tanken var väl att det skulle bli
              lite mindre byråkrati för småföretagare. Det var också tanken
              från början när man satte gränsen vid tio anställda. Riktigt små
              företagare skulle inte behöva jobba med denna fråga på det sättet.
            </seg>
            <seg n="3754242e">
              Vi vet dock att även småföretagare jobbar för jämställdhet och
              brinner för frågorna. Ibland kan insatser vara bra och leda till
              jämställdhet utan att man upprättar en plan.
            </seg>
            <seg n="8d74e462">
              När man lyfte bort kravet på företag med fler än 10 anställda
              och sade att det bara var företag med fler än 25 anställda som
              behöver upprätta jämställdhetsplaner och handlingsplan för jämställda
              löner vet jag inte om man sköt över målet. Dessutom talade Hans
              Backman vitt och brett om satsningarna.
            </seg>
            <seg n="d35343f7">
              Vad är det för resultat ni förväntar er? Kommer målet med idén
              om ett bättre samhälle med mer jämställdhet att kunna uppfyllas
              om man tar bort denna typ av testbänkar eller sätt att agera på
              som gör att frågan lyfts upp?
            </seg>
            <seg n="53a948b9">
              Ibland tjänar frågan på att synliggöras. Även om det finns många
              som gör bra insatser utan planer och direktiv torde det vara viktigt
              att staten har denna typ av idéer.
            </seg>
          </u>
          <note type="speaker" n="f1e9d5fa">
            Anf. 58 HANS BACKMAN (FP) replik:
          </note>
          <u who="hans_backman_ddec91" xml:id="i-9af45cf73526ce13-3" n="e43ebf8b">
            <seg n="6cea8628">
              Herr talman! Det är en viktig fråga som Mehmet Kaplan tar upp.
              Jag tror att vi sakta men säkert arbetar oss mot att uppnå ett
              jämställt samhälle. Det finns positiva signaler om att löneskillnaderna
              mellan män och kvinnor minskar, om än alltför sakta.
            </seg>
            <seg n="bba08391">
              Det jobb man gör på förskolor och andra ställen där man gör personalen
              medveten om att den ska behandla killar och tjejer på samma sätt
              ända från start är viktigt och har en långsiktig effekt, vilket
              man märkt på de förskolor som jobbar så.
            </seg>
            <seg n="8fc38092">
              Jämställdhetsarbete är stort och komplext, men jag är övertygad
              om att vi är på rätt väg. Visst önskar man att det skulle gå snabbare.
              Jag har själv två döttrar, så jag vill att det ska gå jättesnabbt.
            </seg>
            <seg n="495ba86b">
              Det här med jämställdhetsplanerna får man vara beredd att utvärdera.
              Man får titta på hur det blir i praktiken för företag med färre
              än 25 anställda när de inte har kravet på sig. Som Mehmet Kaplan
              sade görs mycket av det viktiga arbetet på jämställdhetsområdet
              frivilligt av företagen på plats. Det är lättare att göra dessa
              saker genom mun-mot-mun-metoden, det vill säga prata med varandra,
              på ett mindre företag än på ett större. Vi har höjt gränsen för
              att vi har en tro på att man ska kunna hantera detta på företag
              med upp till 25 anställda med det regelverk som nu finns.
            </seg>
            <seg n="fd1579c7">
              Jag är dock fullt beredd på att detta måste följas upp och ses
              över. Arbetsmiljöverket kan titta på en del av det som en arbetsmiljöfråga,
              till exempel när det gäller hur det är med jämställdheten mellan
              män och kvinnor i dessa företag.
            </seg>
          </u>
          <note type="speaker" n="0f3b4ac9">
            Anf. 59 MEHMET KAPLAN (MP) replik:
          </note>
          <u who="mehmet_kaplan_6f7a65" xml:id="i-ab7b79078010e009-4" n="681cf82d">
            <seg n="a6669674">
              Herr talman! Det där var ena delen av min fråga. Låt mig ge en
              siffra på hur många företag som plötsligt inte behövde göra det
              här, i alla fall inte på papperet. Det handlar om 21 000 företag,
              vilket är en ganska stor siffra. Även om några av dem ändå gör
              detta viktiga arbete har det en viktig symbolverkan. Nåväl, vi
              får se. Det gläder mig dock att vi har lyhörda representanter
              för de partier som utgör regeringsunderlaget.
            </seg>
            <seg n="cbca6f87">
              Den andra frågan handlar om jämställda löner. Där har staten
              en viktig roll eftersom vi har myndigheter som är arbetsgivare.
              Många människor är anställda i den statliga förvaltningen. Även
              där ser det illa ut när det gäller jämställda löner. Som jag har
              tolkat det när jag har tittat tillbaka på föregående mandatperiod
              och de skrivelser vi har att ta ställning till syns det inte särskilt
              tydligt hur man kommer att verka för jämställda löner. Det kanske
              är en parallellfråga, men man har inte lagt fram några förslag
              när det gäller kvotering till bolagsstyrelser. Man tycker att
              det vore fel att göra det. Det finns ett antal sådana punkter.
              Jag ska inte ta upp dem, men finns det några idéer om hur man
              ska verka för jämställda löner? Har man några som helst idéer
              och hur tänker Folkpartiet när det gäller detta?
            </seg>
          </u>
          <note type="speaker" n="45406212">
            Anf. 60 HANS BACKMAN (FP) replik:
          </note>
          <u who="hans_backman_ddec91" xml:id="i-9af45cf73526ce13-4" n="e43ebf8b">
            <seg n="c8a4d18a">
              Herr talman! När det gäller kvotering till bolagsstyrelser finns
              det ett antal olika viljor och tankar. Vi tycker att det är bättre
              att man bildar opinion för att det är bra och viktigt att ta in
              kvinnor i bolagsstyrelser. Jag är benägen att tro att det är den
              bästa vägen att gå.
            </seg>
            <seg n="6bfba570">
              Lönebildningen är en fråga för arbetsgivarna och fackföreningarna.
              Man måste på den kanten jobba hårt för det som de allra flesta
              vill, nämligen minska löneskillnaderna. Det är inte politikens
              sak att lägga sig i lönebildningen. Det finns många goda fackliga
              företrädare och arbetsgivarföreträdare som har en bra dialog.
              Jag hoppas att de ska se det rimliga i jämställda löner. Enligt
              den svenska modellen, som vi alla står bakom, måste vi ge arbetsmarknadens
              parter uppdraget att ordna med lönebildningen.
            </seg>
          </u>
          <note type="speaker" n="8332ff80">
            Anf. 61 ABIR AL-SAHLANI (C):
          </note>
          <u who="abir_al-sahlani_7fd5f7" xml:id="i-6b5515796e9a3b35-0" n="638f9a2b">
            <seg n="d5edcf3c">
              Herr talman! Sedan i lördags har jag haft svårt att tänka en
              hel tanke fullt ut eller ens sova. Jag har varit sömnlös sedan
              i lördags. Det som hände i Helsingfors har tagit mig och många
              andra svenskirakier hårt. Det är många minnen som kommer tillbaka.
              Bilbomber ska inte få förekomma vare sig i Bagdad eller i Helsingfors.
              Jag välkomnar statsministerns uttalande att terror är ett hot
              mot vårt öppna samhälle. Som liberal är jag väldigt orolig för
              vilka konsekvenser detta kan få både för den enskilda medborgaren
              och för lagstiftningens utformning.
            </seg>
            <seg n="0fb6c333">
              Jag hoppas att vi i Sverige orkar fortsätta med vår öppenhet.
              Jag hoppas att vi fortsätter att visa världen att fundamentalism
              och terrorism motarbetas bäst med demokrati, rättsstatens principer
              och öppenhet.
            </seg>
            <seg n="b12c9bc8">
              Herr talman! För mig är integration också en fråga om öppenhet.
              Jag ställer mig hela tiden frågan: Hur öppet är det svenska samhället
              för en ny medmänniska som kommit till vårt land för att söka skydd
              eller för att arbeta? Vi kanske är bland världens bästa demokratier.
              Vi är ett av världens bästa länder när det gäller mänskliga rättigheter.
              Men vi är inte så duktiga på att få människor att känna sig hemma
              och känna sig behövda i vårt land.
            </seg>
            <seg n="333bf0b0">
              Centerpartiet och jag är övertygade om att människor vill ta
              ansvar. Individer vill komma i egen försörjning. De vill ha lön.
              De vill inte ha bidrag. Frågan är hur vi kan skapa möjligheterna
              för nya svenskar att känna sig behövda och känna att vårt Sverige
              är också deras hem. Nyckeln till integration är arbete. Det svenska
              språket är dörren. Det är inga banbrytande sanningar jag kommer
              med. Men dessa självklara faktorer har inte tidigare avspeglat
              sig i den svenska politiken. Den svenska integrationspolitiken
              har tidigare handlat om att krama ihjäl kreativitet, kraft och
              aktivitet.
            </seg>
            <seg n="fb8f4914">
              Det är ingen given sanning att det ska behöva ta upp till åtta
              år för en ny svensk att komma i arbete. Det behöver inte vara
              så. Det borde inte vara så. I Kanada till exempel tar det bara
              ett år, men där pratar de ju engelska så man kan språket innan
              man kommer dit.
            </seg>
            <seg n="bf2f62e9">
              Det har gjorts många framsteg och det har skett en värderingsskiftning.
              Instegsjobb är en sådan åtgärd. Sfi-pengen, jobb-coacher och RUT
              är andra. Nu kommer en mycket spännande reform med etableringslotsarna.
              En nyanländ får en egen lots vars uppgift är att göra precis det
              som ordet lots beskriver, att lotsa. Det handlar inte om att göra
              arbetet utan visa på de möjliga vägarna framåt och vägen till
              arbete. Lotsningen bygger på en individuell plan vilket jag tycker
              är positivt. Äntligen börjar vi se den grupp vi kallar invandrare
              som individer och inte som en homogen grupp som vi tidigare har
              uppfattat dem. Individuella planer lägger grunden till medbestämmande
              och ett större eget ansvar. Samtidigt blir inte den nyanlände
              ännu en siffra för lotsen utan en egen individ med egna förutsättningar.
              Etableringen har tidsramar. Det är också bra. Allt måste ha en
              början och ett slut. Även integrationsarbetet måste ha en sluttid
              och inte fortsätta i alla evighet.
            </seg>
            <seg n="01e33241">
              Den största förändringen är, som jag ser det, att mottagningen
              har flyttat över från Socialtjänsten till Arbetsförmedlingen.
              Det är en stark signal till våra nya svenskar: Du är välkommen
              både till det svenska samhället och till den svenska arbetsmarknaden.
            </seg>
            <seg n="0843acda">
              Självklart har varje stor reform en del utmaningar framför sig.
              Mindre företag kommer till en början inte att kunna agera som
              lotsar eftersom upphandlingen är utformad utifrån kapitalstarka
              aktörer. Som Centerpartist tycker jag att mindre företag också
              har en viktig roll att spela i integrationsarbetet. De mindre
              företagen kan på ett bättre sätt bidra till den sociala integrationen.
              Jag hoppas att man efter en första utvärdering även tittar på
              hur mindre aktörer och det civila samhällets organisationer kan
              involveras i lotsarbetet.
            </seg>
            <seg n="ce092cb1">
              I Kanada till exempel är många kyrkliga organisationer med i
              integrationsarbetet från A till Ö. De hämtar på flygplatsen när
              man kommer till Kanada, skjutsar till bostaden, hjälper till att
              hitta jobb och kanske också bidrar när det gäller att bygga upp
              ett socialt nätverk. Det kan vi lära oss mycket av.
            </seg>
            <seg n="6ddd4b42">
              En annan utmaning lär bli den kommunikativa. Arbetsförmedlingen
              är ju inte känd för att kommunicera på bästa sätt, vare sig med
              medier eller med dem som är berörda av dess åtgärder. Det finns
              framför allt en kulturell utmaning. Socialtjänsten har under lång
              tid utfört det arbetet. Där finns en kunskapsbank som måste överföras
              till Arbetsförmedlingen på ett bra sätt så att de som är berörda
              av lotsverksamheten får den bästa kommunikationen och på så sätt
              den största effekten av åtgärden.
            </seg>
            <seg n="b4b492f7">
              Som jag sade tidigare är språket dörren, och arbetet nyckeln.
              Sfi-verksamheten måste konkurrensutsättas. Mina föräldrar läste
              på sfi. Det var väldigt stor skillnad på kvaliteten i de två klasser
              som min pappa och min mamma gick i. Det är alltför mycket beroende
              av vilka lärare man har. Jag tycker att vi ska kunna erbjuda en
              grundkvalitet i utbildningen.
            </seg>
            <seg n="ad26ea0b">
              Barn lär sig språket mycket snabbare än föräldrarna. Det innebär
              att barn och tonåringar tar ett större ansvar i familjen. Det
              är inte rätt. Det är väldigt viktigt att föräldrarna får verktygen
              för att kunna fullfölja sin roll som föräldrar i ett nytt land.
              Dit hör också att kunna språket.
            </seg>
            <seg n="ec46b9bd">
              År 2009 besökte jag i Helsingborg en privat aktör som kommunen
              upphandlat för att bedriva sfi-utbildningen. Jag blev mycket imponerad
              av det engagemang och helhetstänkande som den aktören hade. Man
              hade ett helhetstänkande, inte bara att lära sig bokstäver och
              att böja verb i olika tempus. I stället tänkte man utifrån den
              sociala situation som den enskilde befann sig i. En förälder med
              småbarn fick lära sig svenska mer inriktad på barn, vårdcentral
              och så vidare. De fick vad de behövde i sin vardag.
            </seg>
            <seg n="7568b636">
              Därför är det viktigt att införa LOV, lagen om valfrihetssystem,
              i alla Sveriges kommuner. Vi måste även när det gäller integrationsarbetet
              våga utmana traditionella metoder, börja förlita oss på nya aktörer
              och förnya våra arbetssätt.
            </seg>
            <seg n="326b85de">
              Många nya svenskar är duktiga entreprenörer. Tack vara Alliansregeringens
              många satsningar är vart femte nystartat företag i dag drivet
              av en utlandsfödd svensk. Men vi behöver göra mer på området.
              Många nya svenskar saknar kapitalhistoria i Sverige, vilket gör
              det omöjligt för dem att låna för att starta sin verksamhet. Det
              behövs särskilt riktade insatser för att stimulera entreprenörskapsandan.
              På så sätt skapas flera nya jobb.
            </seg>
            <seg n="0815471b">
              Det behövs många aktörer och nya tankesätt för att vi ska komma
              åt integrationsutmaningarna. Det är ingen lätt uppgift, men det
              är definitivt inte omöjligt. Centerpartiet och jag tycker att
              det är viktigt att vi orkar fortsätta driva arbetslinjen och öppenheten.
              Även om arbetet är en nyckel till integration kommer vi att behöva
              arbeta med den sociala integrationen. Enbart arbete kan inte få
              oss att känna oss hemma i ett nytt land utan det är i stället
              fråga om grannarna, kassörskan på Ica eller bussföraren. Även
              om vi lär oss grunden för ett språk i skolbänken är det i samspel
              med andra människor som vi lär oss berättelserna bakom språket.
              Det är ett ansvar både för de nyanlända och för oss som har bott
              här ett tag att få dem att känna sig som hemma i vårt vackra Sverige.
            </seg>
          </u>
          <note n="9868ccb3">
            I detta anförande instämde Annika Qarlsson (C).
          </note>
          <note type="speaker" n="f2bb5b37">
            Anf. 62 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_d28bdc" xml:id="i-e7b01bdd3df569c1-9" n="0fcac4d0">
            <seg n="9a37f08c">
              Herr talman! Abir Al-Sahlani pratar sig varm om Kanada. Men Kanadas
              invandrings- och integrationspolitik skiljer sig radikalt från
              Sveriges, det vill säga de har inte samma flykting- och anhöriginvandring
              som Sverige har. De handplockar dem som ska komma till Kanada.
              Det innebär naturligtvis att de som kommer dit har helt andra
              förutsättningar att komma in på den kanadensiska arbetsmarknaden.
              Det är inte jämförbart, Abir Al-Sahlani.
            </seg>
            <seg n="e3e6d62e">
              Abir Al-Sahlani pratar om grundkrav för sfi. Är Centerpartiet
              berett att sträcka ut kraven så långt som att det ska vara självklart
              för den som kommer till Sverige och får åtnjuta det skydd vi kan
              erbjuda i Sverige tar del av vårt välfärdssamhälle ska genomföra
              sfi, det vill säga att sfi inte ska vara frivilligt, som det fortfarande
              är i Alliansens förslag?
            </seg>
            <seg n="f045eb3e">
              Min sons mamma har också gått sfi. Hon berättade för mig att
              hon sju år efter genomförd sfi-utbildning hon fick dessutom arbete
              efter tre månader träffade gamla klasskamrater som gått samma
              utbildning på stan. De kunde inte kommunicera med henne på svenska.
              De bristerna i sfi-utbildningen finns fortfarande kvar i Alliansens
              förslag. Vi måste få mer tydlighet och ställa högre krav för etableringen
              på den svenska arbetsmarknaden och i det svenska samhället.
            </seg>
            <seg n="421c2161">
              Är Centerpartiet berett att stödja en sådan politik, är du beredd
              att stödja en sådan politik, där vi ställer högre krav på dem
              som kommer hit, det vill säga att för att bli en del av Sverige
              och få en del förmåner innebär det också att man måste ställa
              upp på vissa värderingar och ta till sig vissa utbildningar?
            </seg>
          </u>
          <note type="speaker" n="3c90417d">
            Anf. 63 ABIR AL-SAHLANI (C) replik:
          </note>
          <u who="abir_al-sahlani_7fd5f7" xml:id="i-6b5515796e9a3b35-1" n="638f9a2b">
            <seg n="3d451a8c">
              Herr talman! När jag pratade om Kanada menade jag även flyktingarna
              som kommer dit. De handplockas inte. De har samma förutsättningar
              som andra flyktingar. Oavsett det tar det bara ett år för dem
              att komma i arbete. Det handlar inte om vilka som kommer utan
              om det system som har byggts upp i Sverige som kramar ihjäl kreativitet
              och kraft hos människor. De förpassas till soffan; någon annan
              tar hand om och fixar. Till slut tror de det själva. Det var därför
              jag tog upp det exemplet.
            </seg>
            <seg n="46e145e7">
              I fråga om sfi menade jag att ställa grundläggande krav på utbildningen.
              Innan vi har kvalitetssäkrat sfi-utbildningen känner jag inte
              att jag kan kräva av dem som går utbildningen att de måste ha
              en kunskapsnivå. Vi har inte ens kvalitetssäkrat utbildningen.
              Enbart 10 procent av lärarna i sfi är behöriga.
            </seg>
            <seg n="b05cdd5c">
              Din sons mamma är precis vad jag menar med social integration.
              Hon hade dig. Du var den bästa skolan att gå i. Det har inte många.
              Hennes kompisar lärde aldrig känna en etnisk svensk som pratar
              bra svenska. De pratade med varandra och andra utlänningar.
            </seg>
            <seg n="112fb674">
              Där har vi ett problem. Man lär sig inte ett språk enbart via
              skolbänken. Det kan vara en bra start och en bra grund, men det
              är i samspel med andra som har språket som modersmål man lär sig
              ännu bättre.
            </seg>
          </u>
          <note type="speaker" n="11b52fb1">
            Anf. 64 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_d28bdc" xml:id="i-e7b01bdd3df569c1-10" n="0fcac4d0">
            <seg n="a715ab39">
              Herr talman! När det gäller min sons mamma hade hon mig inte
              vid det tillfället, men hon hade kanske en annan drivkraft och
              vilja att förändra sig själv och sin egen situation. Det behöver
              man trycka mer på. Den som inte har den viljan och drivkraften
              behöver få kravet ställt på sig, det vill säga för att bli en
              del av det svenska samhället och för att få utnyttja våra förmåner
              ställs vissa krav.
            </seg>
            <seg n="4c00d741">
              Det är här ni går fel. I Örebro finns siffror på att 1015 procent
              infann sig till sfi-utbildningen. Vad är det? Seriöst! Var är
              resten? Ska de andra 85 procenten inte bli delaktiga i det svenska
              samhället? Vad ska de göra i framtiden? Om de inte har drivkraften
              själva måste vi våga ställa krav.
            </seg>
          </u>
          <note type="speaker" n="d6bcbb3a">
            Anf. 65 ABIR AL-SAHLANI (C) replik:
          </note>
          <u who="abir_al-sahlani_7fd5f7" xml:id="i-6b5515796e9a3b35-2" n="638f9a2b">
            <seg n="3f3cce77">
              Herr talman! Det krav som ställs på alla människor i Sverige
              är att de följer våra lagar. Det innebär att vi har samma grundvärderingar
              och samma syn på samhället och vår gemensamma välfärd.
            </seg>
            <seg n="888e9cc6">
              Om man inte går sin sfi-utbildning får man minskat försörjningsstöd.
              Det är sammankopplat. Om man inte går på sin sfi-utbildning får
              man ingen inkomst att leva på. Det är också att på ett indirekt
              sätt ställa krav.
            </seg>
            <seg n="30a75ea6">
              Det finns en annan utmaning. Om människor inte kommer i arbete
              ser de inte en poäng i att lära sig språket. Om det bara är stängda
              dörrar hela tiden ser de inte en poäng med att lära sig språket.
              Varför ska jag göra det? Det är ingen som anställer mig ändå.
            </seg>
            <seg n="cf79a8fe">
              Här har vi en viktig utmaning för kommunikationen. Även äldre
              grupper som har varit länge i Sverige och varit i utanförskap
              spelar en negativ roll. Vi måste bearbeta dem. Människor ska ges
              anledning att lära sig språket. Det handlar hela tiden om passiviseringspolitiken.
              Men om vi ger individer möjligheter att själva få utvecklas tror
              jag att många fler vill lära sig. Alla som kommer till Sverige
              vill lära sig. Men förändringen sker här i Sverige. Det är här
              folk börjar ifrågasätta om de ska lära sig svenska. Det finns
              ingen som kommer utifrån och säger att man inte ska lära sig svenska.
              Alla vill vara delaktiga. Det är meningen. De vill bygga sig ett
              bra liv. Men det är något som händer här. Det är fel på systemet
              här som ger signaler om att det inte värt att lära sig.
            </seg>
          </u>
          <note type="speaker" n="5b6dd02d">
            (SVEN-OLOF SÄLLSTRÖM (SD):
          </note>
          <u who="sven-olof_sallstrom_d28bdc" xml:id="i-e7b01bdd3df569c1-11" n="0fcac4d0">
            <seg n="c8b1ba0a">
              15 procent vill.)
            </seg>
          </u>
          <note type="speaker" n="26801a4f">
            Anf. 66 PENILLA GUNTHER (KD):
          </note>
          <u who="penilla_gunther_920fff" xml:id="i-105c8c5717ba597a-0" n="a2977ec6">
            <seg n="fcc99bfa">
              Herr talman! Det här är mitt jungfruanförande. Även om det känns
              som om det var länge sedan jag var jungfru är jag förvisso ny
              i riksdagen. När man är ny i ett sammanhang handlar det om att
              acklimatisera sig till den kultur som råder, språket, den terminologi
              som finns och så vidare.
            </seg>
            <seg n="7c94ed3b">
              I dag pratar vi just om integration. Det handlar i mångt och
              mycket om hur vi bemöter varandra, om hur vi bemöter människor
              som kommer till vårt land. Det handlar om att välja hur vi ser
              på människor; om vi ser honom eller henne som ett offer, någon
              som måste tas om hand, eller som någon som faktiskt har potential
              att klara sig själv och bidra till vårt gemensamma samhälle.
            </seg>
            <seg n="1fd154b1">
              Det finns andra sätt att bemöta människor sätt som jag har förstått
              att det finns andra som väljer genom att säga: Nej, du hör inte
              riktigt hemma här. Du är inte som vi. Du är till och med ett hot
              för vårt svenska samhälle.
            </seg>
            <seg n="45630516">
              Sven-Olof Sällström sade här förut: Vi känner dig inte riktigt.
              Nej, vi känner inte riktigt varandra här. Men för oss som politiker
              och företrädare för våra partier är det som ordspråket säger,
              att man bedömer trädet på dess frukt. Varje parti om man ser varje
              parti som ett träd har faktiskt frukt genom det som syns i politiken.
              Det kan vi inte bortse från.
            </seg>
            <seg n="aebd9dab">
              Man talar om att det har varit en alltför dålig integrationspolitik.
              Det kan jag verkligen hålla med om. Jag kommer från Trollhättan.
              Enligt uppgift finns människor från över 150 länder boende i den
              kommunen. Alla har inte kommit hit som barn, och alla har inte
              kommit som flyktingar och invandrare som behövt sfi. Men förvisso
              finns det tillräckligt många som har behövt och som fortfarande
              behöver stöd i svenskundervisningen. Det finns, eller har i alla
              fall tidigare funnits, ett behov av modersmålslärare i 5070 språk
              och språkgrupper. Det är det nästan ohanterligt för en enda kommun
              att över huvud taget ta hand om.
            </seg>
            <seg n="fc672f9b">
              Varför pratar jag just om det? Är det för att det ska bli så
              svårt som möjligt när det gäller att ta hand om eller se människors
              potential? Nej, men bilden av integrationspolitiken i dag är komplex.
              Det gäller att kunna se till att varje människa får den undervisning
              i svenska språket som han eller hon behöver utifrån de förutsättningar
              som finns.
            </seg>
            <seg n="77ab6bcd">
              Vi har i dag i vårt land många invandrare som kommer från länder
              och sammanhang där de tidigare inte ens lärt sig det egna språket
              i skriftlig form. Det finns också andra som man under de senaste
              20 åren alltid har talat om akademiker som kommer från andra länder
              och som inte fått de jobb de ska ha i det svenska samhället och
              så vidare.
            </seg>
            <seg n="af7ff32e">
              Just därför är det nu otroligt viktigt att den etableringsreform
              kommit till stånd som många här före mig har talat om. Jag tror
              verkligen på detta med att det behövs en etableringslots för varje
              person och varje familj som kommer hit. I nästan tio år har jag
              följt en familj och sett hur det inte har fungerat.
            </seg>
            <seg n="015df77b">
              Alla åtgärder behövs som på något sätt kan medföra att människor
              får en lots som hjälper dem inte minst genom det svenska samhällets
              byråkrati och att människor får relevant svenskundervisning men
              också en möjlighet till en bra kontakt på sin arbetsförmedling
              en person som är intresserad av vad människor gjort tidigare i
              livet, innan de kom till Sverige. Jag har verkligen slagits av
              den oförståelse som visats dessa människor.
            </seg>
            <seg n="3a1b86ad">
              Jag har själv varit med på olika myndigheter och vid olika sammanträffanden
              och har sett och hört hur det har fungerat. Allt som kan göras
              för att förbättra sådant här för människor måste ses som ett framsteg.
            </seg>
            <seg n="74235a14">
              Jag tror inte att samhället i sig, myndigheter och så vidare,
              kan göra allting. Därför är jag som kristdemokrat väldigt glad
              över att också det civila samhällets organisationer genom etableringsreformen
              får en chans att vara med som etableringslotsar. Jag tror nämligen
              att en del av integrationen också handlar om att involvera invandrarföreningar,
              religiösa samfund och så vidare.
            </seg>
            <seg n="a5eb8535">
              Jag tror inte alls på det som Sverigedemokraterna i sin reservation
              och i sitt budgetförslag säger om att ta bort bidragen till dessa
              föreningar. Tvärtom tror jag att vi just i en dialog med det civila
              samhällets organisationer kan öka förståelsen människor emellan.
            </seg>
            <seg n="24dd69b4">
              Av egen erfarenhet efter att ha bedrivit företagarrådgivning
              till människor av alla de slag tror jag dock att det skulle behövas
              en förstärkning när det gäller att också se potentialen för invandrare
              att starta eget företag. Många har i sina hemländer haft eget
              företag.
            </seg>
            <seg n="9392c879">
              Inom Almi, till exempel genom IFS, finns ett mycket bra arbete.
              Men jag tror att det går att göra väldigt mycket mer där. Det
              handlar om att ge informationen samtidigt som man ger information
              om att på andra sätt söka jobb.
            </seg>
            <seg n="8885a6e4">
              Problemet är, har jag märkt i mitt tidigare arbete, att man inte
              alltid förstår sig på den svenska byråkratin. Det finns tillstånd,
              lagar och regler för det mesta i vårt land, och så ska det kanske
              vara. Men att få en särskild person som guidar en genom det tror
              jag hade varit väldigt bra. Kan etableringslotsarna också hjälpa
              till med det så att man får lite bättre information från Arbetsförmedlingen
              kan vi säkert se fram emot att ännu fler företag startas av personer
              med annan bakgrund än den svenska.
            </seg>
            <seg n="294ce143">
              Arbete är bästa vägen till integration, och språket är en förutsättning.
              Jag håller verkligen med om det som tidigare sagts här, nämligen
              att det är beklagligt att det finns människor som har hoppat av
              sfi. Men återigen: Jag tror att det beror på att det inte varit
              tillräckligt bra individanpassat eller anpassat för yrkesgrupper
              och för att människor med bra bakgrund så att säga kunnat få den
              språkinlärning som behövs. Vi vet ju att det finns olika sätt
              att behandla språket och att lära sig språket.
            </seg>
            <seg n="2a7fd4e1">
              Någon nämnde här att sfi-undervisningen över huvud taget måste
              vara mer flexibel. Varför inte till exempel bedriva undervisningen
              på kvällstid om personen i fråga har möjlighet till arbete på
              dagen så att det går att dela upp dagen så att man läser svenska
              på kvällen och jobbar på dagen?
            </seg>
            <seg n="3fd3cb83">
              Oerhört goda exempel nämns i Alliansens förslag om mentorprojekt
              där också det civila samhällets organisationer finns med. Rotary
              är en organisation där de ser till att vara mentorer till unga
              människor med invandrarbakgrund.
            </seg>
            <seg n="ab080ed3">
              Slutligen skulle jag vilja säga några ord om jämställdheten.
              Jag är väldigt glad över att de fyra delmålen så tydligt syns
              i vårt förslag. Det handlar om fördelning av makt och inflytande,
              om ekonomisk jämställdhet och om en jämn fördelning av obetalt
              hem- och omsorgsarbete samt om att mäns våld mot kvinnor ska upphöra.
              Jag tror att det går att säga väldigt mycket speciellt om det.
              Det gör jag gärna en annan gång, men just nu tackar jag för mig.
            </seg>
          </u>
          <note n="fa54c78f">
            I detta anförande instämde Lars-Axel Nordell (KD).
          </note>
          <note type="speaker" n="fbf1582b">
            Anf. 67 ANN-CHRISTIN AHLBERG (S):
          </note>
          <u who="ann-christin_ahlberg_4406d0" xml:id="i-661465a4f78aa7be-0" n="c08f5d82">
            <seg n="b50956b2">
              Herr talman! Jag tänker ägna min talartid åt att tala om kvinnors
              och mäns olika villkor.
            </seg>
            <seg n="5bc9a92a">
              År 2010 går nu mot sitt slut, och fortfarande har vi inte uppnått
              ett jämställt Sverige. Kvinnors arbete värderas fortfarande lägre
              än mäns.
            </seg>
            <seg n="dd165334">
              Så här i julruschen då vi är ute och handlar julklappar kan det
              vara tänkvärt att ta en titt på sedlarna. Ni kan då se att vi
              även där värderas olika. Män finns på sedlar i de höga valörerna
              och kvinnor på sedlar i de låga. Precis som i arbetslivet värderas
              vi också där.
            </seg>
            <seg n="54c04eb5">
              I utgiftsområde 13 kan man tro att vi socialdemokrater inte vill
              satsa några pengar på jämställdhet, men det är helt fel. Vi har
              bland annat en miljardsatsning på heltider. Vi har satsningar
              på förskolan för att minska barngrupper. Vi vill ha en förskola
              som är öppen både på nätter och på helger. Vi har satsningar på
              äldreomsorgen med mera. Men som det brukar vara i budgetsammanhang
              hamnar det under andra utgiftsområden som dock i allra högsta
              grad berör ett jämställt arbetsliv.
            </seg>
            <seg n="c955b1e5">
              För oss socialdemokrater är målet med vår politik att Sverige
              ska vara ett jämlikt land. Kvinnor och män ska ha samma möjligheter
              att påverka sina egna liv och samhällsutvecklingen i stort. Ingen
              ska hindras på grund av diskriminering. I dag går utvecklingen
              åt helt fel håll. Klyftorna ökar både mellan människor med höga
              inkomster och människor med låga inkomster och mellan kvinnor
              och män.
            </seg>
            <seg n="85a81f8c">
              Visserligen kan det här och var finnas en verklighetsbeskrivning
              av hur ojämställdheten yttrar sig på olika sätt som vi kan dela
              med regeringen, till exempel i budgetpropositionens jämställdhetsbilaga
              eller i regeringens skrivelse. Men de förändringar som regeringen
              lyfter fram som jämställdhetssatsningar bryter inte diskrimineringen
              av kvinnor utan ökar tvärtom klyftorna mellan kvinnor och män.
              Låt mig ta några exempel.
            </seg>
            <seg n="dcd60086">
              Jobbskatteavdraget har ökat inkomstklyftan mellan kvinnor och
              män. Neddragningar inom kommunala omsorgstjänster drabbar i betydligt
              högre grad kvinnor än män som anhörig, som anställd och som vårdtagare.
              Nedmonteringen av de gemensamma trygghetssystemen, som a-kassan
              och socialförsäkringarna, drabbar i högre grad kvinnor än män.
            </seg>
            <seg n="ba840a50">
              Vi kan ta ytterligare exempel, bland annat vårdnadsbidraget.
              Det ökar skillnaderna i ansvar för och kontakt med barnen och
              förlänger vägen till arbete och en egen försörjning för väldigt
              många kvinnor. Det stänger även ute barnen från förskolan. Vårdnadsbidraget
              strider också mot den så kallade arbetslinjen.
            </seg>
            <seg n="0bff12f2">
              Jämställdhetsbonusen har blivit ett fiasko. Försäkringskassan
              har visat att det inte påverkade fördelningen av föräldradagarna
              mellan kvinnor och män speciellt mycket. Avdraget för hushållsnära
              tjänster har inte på något sätt motverkat problemen med fördelningen
              av det ojämlika, obetalda hemarbetet mellan kvinnor och män utan
              cementerar gamla strukturer.
            </seg>
            <seg n="6bcaf76a">
              Förändringar av arbetslöshetsförsäkringen, sjukförsäkringen och
              föräldraförsäkringen kan se ut som könsneutrala förändringar,
              men i praktiken har konsekvenserna blivit ökade klyftor mellan
              kvinnor och män.
            </seg>
            <seg n="fdb0b157">
              En stor omfördelning av pengar har skett från fattiga till rika
              och från kvinnor till män. Regeringen måste ha inspirerats av
              Robin Hood, men man gör precis tvärtom. Inkomstförändringarna
              mellan åren 2006 och 2009 i kvinnors och mäns genomsnittsinkomst
              har ökat med 12 800 kronor om året ungefär. Det är drygt en tusenlapp
              varje månad.
            </seg>
            <seg n="f8e53d5d">
              Detta är facit av en borgerlig politik som man kallar jämställdhetspolitik.
            </seg>
            <seg n="3d5c9063">
              Fru talman! Vad tycker då vi socialdemokrater är viktigt att
              ta tag i för att få ett jämställt arbetsliv? Jo, några saker vill
              jag lyfta fram som särskilt viktiga.
            </seg>
            <seg n="c8304e20">
              Det är rättvisa och jämlika löner. Det är att ta tag i de ofrivilliga
              deltiderna och de ökade visstidsanställningarna som drabbar kvinnor
              mer än män. Det handlar om en arbetsmiljö som ska vara bra för
              både kvinnor och män och en barnomsorg man kan förena med ett
              arbetsliv. Det innebär att vi måste ha barnomsorg även på kvällar,
              nätter och helger. Arbetstider är också en viktig jämställdhetsfråga.
              Det är nämligen oerhört viktigt att man kan förena ett arbetsliv
              med ett familjeliv.
            </seg>
            <seg n="e89eaa7b">
              Detta är några politiska frågor vi måste arbeta med och ta på
              lite större allvar inom jämställdhetsområdet.
            </seg>
            <seg n="30672ac7">
              Det finns också en annan viktig sak, och det är föräldraledighet
              och hur vi fördelar den samt en bra omsorg om våra äldre. Det
              är nämligen alltid så att vi där lägger en viss grund för kvinnors
              möjlighet också i arbetslivet. Vi ser hur lönerna förändras när
              människor blir föräldrar. Mammorna får stanna i sin löneutveckling
              medan papporna springer ifrån och i väg. Där ser vi det första
              steget på svensk arbetsmarknad i hur klyftorna ökar.
            </seg>
            <seg n="257caecf">
              Det finns alltså väldigt mycket att göra för att kvinnor och
              män ska få ett jämställt arbetsliv, men detta var några saker.
            </seg>
            <seg n="efbe05a8">
              Heltider är en förutsättning för att kunna försörja sig själv
              och få en rimlig pension. Vi måste också våga prata om heltider
              ur ett hälsoperspektiv. Vi vet nämligen att kvinnor med tre barn
              är de friskaste mammorna. Jag har träffat många kvinnor som tvingas
              jobba ofrivillig deltid. De vill inget hellre än att få ett heltidsjobb,
              och de behöver det också. De säger dock ibland: Jag vet inte om
              jag skulle orka jobba heltid, för vi har det så väldigt tufft
              på jobbet.
            </seg>
            <seg n="f61bd320">
              Då måste vi fundera på vad det är som är fel. Självklart är det
              fel på arbetsmiljön på den arbetsplatsen eller att man som kvinna
              bara har fått möjlighet att jobba de timmar på arbetet som är
              den stressigaste tiden på dagen. När man jobbar deltid är det
              ofta så att raster ibland kanske inte kan tas ut. Då är det inte
              ovanligt att den som jobbar deltid känner sig tvingad att ställa
              upp och offra sin egen rast.
            </seg>
            <seg n="2186f937">
              Hur kan då hennes dag se ut som jobbar ofrivillig deltid? Det
              är inte ovanligt att hon som deltidsarbetande har stressat på
              morgonen: klätt och gett barnen mat, lämnat barn på förskola eller
              fritis, stressat till bussen till jobbet och jobbat under de värsta
              timmarna som är tuffast på dagen. Hon får ingen rast, skyndar
              sig från jobbet för att hämta barnen på förskola eller fritis,
              tar vägen förbi mataffären och lämnar kanske något av barnen på
              fotbollsträning.
            </seg>
            <seg n="c3ce460e">
              När hon kommer hem börjar hon laga mat till familjen. Sedan tar
              eventuellt läxläsning, tvätt och förberedelse för nästa dag vid
              utan kanske en enda rast på hela dagen. Är det konstigt att dessa
              kvinnor slits ut i förtid? Är det konstigt att dessa kvinnor känner
              att de inte orkar jobba heltid? Det är detta jag kallar deltidsfälla.
              Därför är det oerhört viktigt också ur ett hälsoperspektiv att
              våga prata om heltid.
            </seg>
            <seg n="2bb5886f">
              Man kan dock också förstå att det finns många viljor som inte
              vill förändra. Detta handlar nämligen om makt och inflytande,
              och det kommer att tvinga männen till mer ansvar för både hem
              och barn. De kanske får dela med sig av makten inte bara i hemmet.
            </seg>
            <seg n="edf15fbc">
              Heltid för den som så önskar, barnomsorg även för den som behöver
              det på kvällar, nätter och helger, en äldreomsorg som fungerar
              bra och ett jämnare uttag av föräldraledigheten är några av de
              viktigaste politiska frågorna vi måste prioritera.
            </seg>
            <seg n="34002fa4">
              Vi måste nämligen ha ett arbetsliv där kvinnor och män ska kunna
              arbeta för att försörja sig och sin familj, ha en bra arbetsmiljö
              och bra arbetsvillkor som går att förena med familjeliv och som
              inte sliter ut kropp och själ. Ett jämställt samhälle tjänar vi
              nämligen alla på, oavsett om vi är kvinnor, män eller barn.
            </seg>
          </u>
          <note n="b8a2ceed">
            I detta anförande instämde Maria Stenberg (S).
          </note>
          <note type="speaker" n="c5443350">
            Anf. 68 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_d28bdc" xml:id="i-e7b01bdd3df569c1-12" n="0fcac4d0">
            <seg n="2080eae0">
              Fru talman! Jag ska börja med att skrämma Ann-Christin Ahlberg
              lite grann. Jag tänkte hålla med henne om en del, och det är som
              bekant väldigt obehagligt för socialdemokrater. Jag håller med
              om att det inte är värdigt ett modernt Sverige att kvinnor och
              män ska ha olika löner för samma arbete. Det är rent ut sagt nej,
              jag ska inte svära i riksdagens kammare inte bra, självklart inte.
            </seg>
            <seg n="9b21536f">
              Vi vet båda att löneskillnaden mellan män och kvinnor är ungefär
              15 procent, till stor del beroende på att kvinnor och män jobbar
              i olika sektorer i samhället. Fler kvinnor jobbar i offentlig
              sektor, där de till exempel tar hand om gamla och jobbar även
              inom skolan och sjukvården. Fler män jobbar i privat sektor, till
              exempel privata företag och industrin. Det är där vi har de största
              löneskillnaderna.
            </seg>
            <seg n="ab0bc365">
              Sedan har vi också 45 procent i löneskillnad för samma arbete,
              och det är fruktansvärt. Det är absolut inte acceptabelt. Och
              jag kan garantera Ann-Christin Ahlberg att jag som arbetsgivare
              inom handeln, som företagare och även butikschef under sju år,
              inte gjorde skillnad på människor när det gällde lönesättning
              på mina arbetsplatser.
            </seg>
            <seg n="ce9db03c">
              Någonting som är viktigt att framhålla när det gäller löneskillnaderna
              på arbetsmarknaden är att det är arbetarrörelsens eget ansvar.
              Det tror jag att man ofta glömmer bort. Vi vet båda att skulle
              det skapas ett ekonomiskt utrymme i samhällsekonomin att lyfta
              upp skolan, vården och omsorgen och lönenivåerna i de typiska
              kvinnoyrkena som vi pratar om här, finns det andra fackförbund
              som sätter sig emot. Den diskussionen måste ni ta inom arbetarrörelsen,
              för ska vi kunna lyfta kvinnors löner måste även den delen av
              arbetarrörelsen vara med på tåget. Det är den inte riktigt i dag.
            </seg>
            <seg n="1cda68de">
              Det är också viktigt att framhålla att vi silar mygg och sväljer
              kameler. Vi pratar gärna om lika lön för lika arbete men inte
              om rätten att delta på arbetsmarknaden till exempel. Vi pratar
              om RUT-avdrag men inte om rätten att själva få välja vem vi vill
              gifta oss med och liknande.
            </seg>
            <seg n="2c04d185">
              Svälj inte mygg, eller tvärtom: Sila inte mygg och svälj kameler!
              Det är sent på eftermiddagen.
            </seg>
          </u>
          <note type="speaker" n="d57d0696">
            Anf. 69 ANN-CHRISTIN AHLBERG (S) replik:
          </note>
          <u who="ann-christin_ahlberg_4406d0" xml:id="i-661465a4f78aa7be-1" n="c08f5d82">
            <seg n="5d573b0f">
              Fru talman! Jag tror att Sven-Olof Sällström får utveckla det
              här med att sila mygg och svälja elefanter i nästa replikskifte,
              så blir det nog bättre.
            </seg>
            <seg n="c6e25b8b">
              Jag måste få göra ett förtydligande när Sven-Olof Sällström pratar
              om att kvinnor och män har olika arbetsgivare. Så är det ofta.
              Men en falsk myt, vågar jag påstå, är att kvinnor alltid jobbar
              i offentlig sektor och att det är därför de har lägre löner. Kvinnor
              jobbar lika mycket i den privata sektorn som i den offentliga
              sektorn, ungefär 5050. Det är männen som jobbar så mycket mindre
              i den offentliga sektorn och mer i den privata sektorn.
            </seg>
            <seg n="ece21677">
              När det gäller detta med löner har vi en regering som bland annat
              har försämrat lagstiftningens möjligheter att utveckla rättvisa
              löner. Det är alltid bra att kartlägga och jobba med jämställda
              löner, och då måste man också regelbundet arbeta för det.
            </seg>
            <seg n="f6751202">
              Lönesättning handlar också om värderingar. Som politiker är vi
              många som har arbetsgivaransvar ute i kommuner och landsting.
              Där kan vi själva fatta politiska beslut om att kvinnor ska få
              alltifrån önskescheman till heltider som går att förena med familjeliv
              men också utveckla ett sådant lönesystem att kvinnor får en rättvis
              bedömning av värdet av det arbete som de utför. Där har vi politiker
              ett stort ansvar i många arbetsgivarhänseenden.
            </seg>
          </u>
          <note type="speaker" n="b240d1bc">
            Anf. 70 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_d28bdc" xml:id="i-e7b01bdd3df569c1-13" n="0fcac4d0">
            <seg n="7fc109b7">
              Fru talman! Men det är ändå många kvinnor i den privata sektorn
              som jobbar i typiska låglöneyrken, till exempel inom handeln där
              600 000 kvinnor är anställda.
            </seg>
            <seg n="6e753a4f">
              Det är klart att det är strukturella problem på arbetsmarknaden
              som gör att kvinnor har lägre löner. Så är det. Även om vi skulle
              skapa löneutrymme i den offentliga sektorn för att lyfta typiskt
              kvinnodominerade yrken som lärare och personal inom vård och omsorg,
              finns ändå motståndet inom arbetarrörelsen. Det måste ni erkänna
              och ta tag i, för ni kommer inte att kunna lyfta kvinnors löner
              förrän ni har rett ut det inom arbetarrörelsen.
            </seg>
            <seg n="8ad51be6">
              Det jag påbörjade i min förra replik men stressade igenom lite
              jag trodde att jag hade ont om tid och glömde att jag hade en
              replik till är att vi gärna pratar om lika lön för lika arbete,
              och det ska vi göra, men måste ställa det mot rätten att ens få
              delta på arbetsmarknaden, att människor lever i en klankultur
              som gör att de inte får förverkliga och styra sitt eget liv och
              ta del av den svenska arbetsmarknaden. Vi måste ställa RUT-avdraget
              och de fördelar och nackdelar vi nu kan se med det mot om jag
              själv får välja vem jag vill gifta mig med. Det är också en jämställdhetsdebatt,
              och den måste ni våga ta. Vi kan också ställa fördelningen i föräldraförsäkringen
              mot att vissa i det här landet riskerar att könsstympas. Vi måste
              hela tiden våga nu ska jag försöka säga rätt sluta sila mygg och
              svälja kameler, det vill säga vi måste våga prata om det som är
              viktigast. Och det är viktigt med kvinnors löner och att vi har
              rätt regelverk i föräldraförsäkringen, men det finns ju hemskheter
              som övergår vårt förstånd. De problemen måste vi adressera och
              våga tala om, och det tycker jag inte att socialdemokratin gör
              i dag.
            </seg>
          </u>
          <note type="speaker" n="050170ff">
            Anf. 71 ANN-CHRISTIN AHLBERG (S) replik:
          </note>
          <u who="ann-christin_ahlberg_4406d0" xml:id="i-661465a4f78aa7be-2" n="c08f5d82">
            <seg n="5dbd2211">
              Fru talman! Nu vet jag inte om Sven-Olof Sällström menar att
              man ska sila mygg och svälja elefanter eller kameler och vad han
              egentligen menar med det. Men allt våld och förtryck som människor
              drabbas av, oavsett om det är kvinnor eller män, har vi i arbetarrörelsen
              aldrig ställt upp på.
            </seg>
            <seg n="4b54af6d">
              Jag kan säga till Sven-Olof Sällström att är det något som vi
              i våra kvinnoföreningar i Socialdemokraterna har gjort så är det
              att vi har ställt oss upp på barrikaderna för de kvinnor och speciellt
              unga tjejer som lever i en förtryckt situation och kämpat för
              deras rättigheter. Vi har också ofta ställt upp för att vi ska
              ha kvinnojourer med mera. Men det förtar inte att man måste jobba
              med jämställdheten mycket bredare. För att kvinnor ska få jämlika
              löner och villkor måste vi ha en arbetsmarknad som är lika rättvis
              för kvinnor som för män, och det har vi inte.
            </seg>
            <seg n="dc74b1df">
              Heltid och deltid är en viktig sak, men också barnomsorg är en
              jätteviktig rättvisefråga. När det gäller äldreomsorgen till exempel
              vet vi att det är kvinnor som avstår från att gå till jobbet därför
              att de har en sjuk mamma eller pappa som de måste ta hand om.
              Det är inte många män som gör det, tyvärr, även om de finns.
            </seg>
            <seg n="6a178405">
              Att våld mot kvinnor försiggår vet vi, och de män som slår och
              mer därtill måste vi ta tag i på många olika sätt. Men vi ska
              inte fokusera på bara en fråga. Vi måste fokusera på jättemånga
              saker om vi vill ha ett jämställt Sverige och ett jämställt liv
              för kvinnor och män. Men det finns olika maktstrukturer i samhället
              som är uppbyggda på mäns villkor, vilket vi socialdemokrater har
              hävdat i många år att vi vill förändra. Det ska vara lika för
              kvinnor och män.
            </seg>
          </u>
          <note type="speaker" n="06d57ce6">
            Anf. 72 ÅSA ÅGREN WIKSTRÖM (M):
          </note>
          <u who="rune_wikstrom_70e020" xml:id="i-c967c8ba80746fa2-0" n="4f1fe690">
            <seg n="3635c689">
              Fru talman! Jämställdhet är ett kunskapsområde som är, och fortsatt
              kommer att vara, centralt för Sveriges fortsatta utveckling och
              tillväxt. Men vad lägger vi in i begreppet jämställdhet? För mig
              innebär jämställdhet frihet, nämligen friheten för både kvinnor
              och män att själva bestämma hur deras liv ska se ut.
            </seg>
            <seg n="c953435f">
              Ingen människas liv ska behöva bestämmas av omvärldens förväntningar
              eller av traditionella könsroller. Ingen ska behöva känna pressen
              av att vara det ena eller det andra. Varje enskild person skapar
              bäst sitt liv på egen hand och måste ha rätt att bedömas från
              sina personliga egenskaper, gärningar eller meriter, inte med
              utgångspunkt från kön, ras, socialgrupp, sexuell läggning, religion
              eller någon annan grupptillhörighet.
            </seg>
            <seg n="048f6791">
              Jämställdhet förutsätter även att kvinnor och män är självständiga
              och oberoende. En av de främsta formerna av oberoende är att kunna
              leva på sin lön. Utan ekonomiskt oberoende kan vi inte uppnå ett
              jämställt samhälle. Med ekonomiskt oberoende menas oberoende från
              stat, make eller andra yttre förhållanden som traditionellt sett
              har beslutat över enskilda människors ekonomiska situation.
            </seg>
            <seg n="9270e625">
              Fru talman! Det finns många åtgärder och politiska reformer som
              är viktiga för att skapa ett samhälle som gör verklig jämställdhet
              möjlig. Jag vill här ta upp de viktigaste för att åstadkomma detta.
            </seg>
            <seg n="462b2a45">
              Det första delmålet är en jämn fördelning av makt och inflytande.
              Kvinnor och män ska ha samma rätt och möjlighet att vara aktiva
              medborgare och forma villkoren för beslutsfattandet. För att driva
              på utvecklingen för att öka andelen kvinnor på ledande befattningar
              inom myndigheter har regeringen beslutat om ett program för karriärutveckling
              för kvinnor i staten. Detta är även en viktig del för att minska
              löneskillnaden mellan kvinnor och män. Genom denna satsning har
              flera åtgärder som behöver utvecklas vidare identifierats, till
              exempel en transparent chefsrekrytering och att olika karriärvägar
              för kvinnor samt expertrollen görs tydligare.
            </seg>
            <seg n="949fb3f7">
              Det andra delmålet är ekonomisk jämställdhet. Det innebär att
              kvinnor och män ska ha samma möjligheter och villkor i fråga om
              utbildning och betalt arbete som ger ekonomisk självständighet
              livet ut. För att uppnå detta delmål har regeringen tagit sin
              utgångspunkt i arbetet med att minska utanförskapet och öka sysselsättningen.
            </seg>
            <seg n="df863b46">
              Här känns det bra att stanna upp en stund för att konstatera
              att satsningen på en jämställdhetspott inför avtalsrörelsen 20072009
              ledde till minskade löneskillnader mellan kvinnor och män, vilket
              också visas i LO:s lönerapport 2010. Den visar även att lönegapet
              mellan arbetare och tjänstemän minskade något. För LO-kvinnorna
              ökade lönen med 12,6 procent och för LO-männen med 11,4 procent.
            </seg>
            <seg n="8183560c">
              Jobbskatteavdraget är också en viktig åtgärd som ger alla mer
              kvar i plånboken, och det märks förstås extra tydligt om man är
              låg- eller medelinkomsttagare.
            </seg>
            <seg n="821c8cc9">
              Regeringen har även genomfört åtgärder inriktade på forskning
              och kunskapsutveckling och tagit ett samlat grepp om jämställdhet
              i utbildningssystemet från grundskolan till gymnasiet och högre
              utbildning.
            </seg>
            <seg n="a599d5fe">
              Fru talman! Det tredje delmålet är en jämn fördelning av det
              obetalda hem- och omsorgsarbetet. Kvinnor och män ska ta samma
              ansvar för hemarbetet och ha möjligheter att ge och få omsorg
              på lika villkor. Regeringen har initierat studier för att få djupare
              kunskap om fördelningen av det obetalda arbetet och om föräldraförsäkringen.
              Dessutom har Statistiska centralbyrån fått i uppdrag att genomföra
              en tidsanvändningsundersökning.
            </seg>
            <seg n="ca48603d">
              Det fjärde delmålet är att mäns våld mot kvinnor ska upphöra.
              Kvinnor och män, flickor och pojkar, ska ha samma rätt och möjlighet
              till kroppslig integritet. Det är förstås en självklarhet, men
              tyvärr har vi ännu inte uppnått detta. Regeringen har genomfört
              en mängd åtgärder, framför allt från de tre handlingsplaner som
              finns på detta område. En av de högprioriterade frågorna är den
              om hedersrelaterat våld och förtryck, som det aktivt jobbas med
              genom satsningar på förebyggande arbete, skydd och stöd.
            </seg>
            <seg n="fac486aa">
              De fyra reformer som jag nu har talat om är också utgångspunkterna
              för regeringens jämställdhetspolitiska ambitioner.
            </seg>
            <seg n="39d71f95">
              Fru talman! Sedan Alliansen fick regeringsansvar i oktober 2006
              har vi tiodubblat resurserna för att stärka jämställdhetsarbetet
              i Sverige jämfört med vad den tidigare socialdemokratiska regeringen
              mäktade med. Åren 20072010 tillfördes 1,6 miljarder kronor med
              syfte att utveckla jämställdheten. 400 miljoner kronor av dessa
              avsattes varje år för regeringens särskilda jämställdhetssatsning.
            </seg>
            <seg n="b14fcde9">
              Nu arbetar vi vidare genom en ny satsning på 205 miljoner kronor
              till jämställdhetsområdet utöver den permanentade satsningen på
              35 miljoner kronor. Det innebär 240 miljoner kronor per år under
              den här mandatperioden.
            </seg>
            <seg n="76e4bac1">
              Arbetet med att bekämpa mäns våld mot kvinnor och våld i samkönade
              relationer har fortsatt hög prioritet. Jämställdhet på arbetsmarknaden,
              lika möjligheter i skolan och rätten till hälsa och omsorg på
              lika villkor är andra viktiga områden som kräver fortsatta insatser.
            </seg>
            <seg n="8cfb0e94">
              Fru talman! Alla människor har också rätt att känna trygghet
              i vardagen. Det borde vara en självklarhet att kunna gå oantastad
              på gator och torg oavsett tid på dygnet. Borde säger jag, för
              i dag är det inte alltid självklart att det är möjligt att gå
              hem efter jobbet eller efter en kväll ute på stan utan att tvingas
              gå omvägar, inte minst för ensamma kvinnor.
            </seg>
            <seg n="a916a633">
              Det egna hemmet, som ska vara den yttersta privata sfären, är
              inte heller alla gånger en fredad zon för kvinnor. Brottsförebyggande
              rådets undersökning för 2009 visade att en fjärdedel av de kvinnor
              som utsatts för våld under året blivit misshandlade av någon närstående.
              Våldet mot kvinnor måste därför bekämpas och mötas varje dag.
            </seg>
            <seg n="21003f9c">
              Redan hösten 2007 presenterade vi en nationell handlingsplan
              för att tydligare möta mäns våld mot kvinnor. Insatserna utgår
              främst ifrån sex olika områden.
            </seg>
            <seg n="5ead158d">
              Det är ökat skydd och stöd till våldsutsatta, stärkt förebyggande
              arbete, stärkt kvalitet och effektivitet i rättsväsendet, utveckling
              av insatser riktade till våldsutövare, ökad samverkan mellan myndigheter
              och ökade kunskaper för att tydligare kunna förebygga, utreda
              och beivra våld mot kvinnor.
            </seg>
            <seg n="a9e6042f">
              Handlingsplanen har sammanlagt fått tillskjutet 638 miljoner
              kronor för att på ett bättre vis kunna möta mäns våld mot kvinnor
              och ge rättsväsendet de resurser som krävs för att man ska klara
              av sina åtaganden. Samtidigt fortsätter vi också arbetet med att
              möta så kallat hedersrelaterat våld, tvångsgifte och förtryck
              som ofta drabbar unga kvinnor.
            </seg>
            <seg n="8f415d5b">
              Fru talman! Inte någon gång tidigare har en regering så tydligt
              satsat på jämställdhetsintegrering som sedan Alliansen fick regeringsmakten.
              Jag är glad att vi nu kan fortsätta det målmedvetna arbetet mot
              ökad jämställdhet på alla områden. Mycket är gjort och genomfört,
              men ännu återstår mycket att göra. Det känns bra att veta att
              Alliansen så tydligt satsar på jämställdhet som ett kunskapsområde
              för ökad tillväxt och rättvisa i Sverige.
            </seg>
            <seg n="8e18e189">
              Med detta vill jag yrka bifall till förslaget i AU1 i sin helhet.
            </seg>
          </u>
          <note type="speaker" n="1f070013">
            Anf. 73 ANN-CHRISTIN AHLBERG (S) replik:
          </note>
          <u who="ann-christin_ahlberg_4406d0" xml:id="i-661465a4f78aa7be-3" n="c08f5d82">
            <seg n="2e072012">
              Fru talman! Jag har några frågor. Åsa Ågren Wikström verkar väldigt
              nöjd med regeringens jämställdhetspolitik. Jag undrar hur du ser
              på detta att resurserna till välfärden har minskat så oerhört
              mycket under den tid som vi har haft en borgerlig regering. Jag
              undrar också hur du ser på jobbskatteavdraget som ökar den ekonomiska
              skillnaden mellan kvinnor och män med över 12 000 kronor per år
              eller drygt en tusenlapp varje månad om man hellre vill säga det.
            </seg>
            <seg n="75f6f84d">
              Jag kan förstå att det är trevligt när det står 1,6 miljarder
              kronor i en budgetpost, men det intressanta är ju vad som finns
              bakom pengarna. Det finns inga konkreta förslag, utan det handlar
              om fler utredningar och att man ska undersöka detta. Det har varken
              blivit fler heltider som har gett kvinnor möjlighet till egen
              försörjning eller några större skillnader när det gäller löneläget,
              även om det stod i LO-tidningen i dag.
            </seg>
            <seg n="773bad99">
              Man ska vara väldigt försiktig när man tittar på den här statistiken.
              Kvinnors löner räknas upp till heltid, och vi vet att kvinnor
              oftast har ofrivillig deltid. Enligt SCB:s senaste statistik arbetar
              nästan var femte anställd kvinna i olika former av tidsbegränsade
              anställningar. Man ska också veta att deltidsarbete och arbete
              på obekväm arbetstid är mycket vanligt bland dem som har tidsbegränsad
              anställning mycket vanligare än bland dem som har fast anställning
              och i den gruppen är kvinnor överrepresenterade.
            </seg>
          </u>
          <note type="speaker" n="4a60a729">
            Anf. 74 ÅSA ÅGREN WIKSTRÖM (M) replik:
          </note>
          <u who="rune_wikstrom_70e020" xml:id="i-c967c8ba80746fa2-1" n="4f1fe690">
            <seg n="98feffca">
              Fru talman! Det är klart att jag inte är tillräckligt nöjd. Vi
              är inte där ännu. Än så länge finns det mig veterligen inte något
              land i världen som är jämställt, men Sverige har kommit en god
              bit på väg. Det tror jag faktiskt att vi kan enas om.
            </seg>
            <seg n="4cf6ad8a">
              Du säger att kommunsektorn har fått mindre pengar. Jag tror aldrig
              kommunsektorn har fått så mycket pengar som under den tidigare
              mandatperioden. Men sedan är det upp till varje kommun och landsting
              hur man väljer att nyttja de medel som finns.
            </seg>
            <seg n="3a597a9e">
              Jobbskatteavdraget är väldigt centralt och betyder väldigt mycket
              för de flesta av oss, men givetvis allra mest för den som får
              en månadslön extra per år, vilket det faktiskt handlar om när
              man jobbar inom omsorgen eller vården.
            </seg>
            <seg n="e6919443">
              Det är klart att jobbskatteavdraget är en central fråga för ökad
              jämställdhet mellan män och kvinnor. Det handlar om att kunna
              leva på sin lön. Jag tror att vi kan enas om att vi båda har som
              målsättning att man ska kunna det. Det handlar också om att ha
              pengar kvar när månaden är slut, att inte behöva leva på det sista
              öret. Man ska ha möjlighet att unna sig lite mer, att till exempel
              kunna köpa den där jackan till barnet. Det betyder väldigt mycket.
              Personligen skulle jag vilja se ytterligare steg i jobbskattavdraget
              när det är möjligt att göra rent ekonomiskt.
            </seg>
          </u>
          <note type="speaker" n="1c4ef5e6">
            Anf. 75 ANN-CHRISTIN AHLBERG (S) replik:
          </note>
          <u who="ann-christin_ahlberg_4406d0" xml:id="i-661465a4f78aa7be-4" n="c08f5d82">
            <seg n="2dcd61eb">
              Fru talman! Under de senaste åren har ungefär 25 000 välfärdsarbetare
              försvunnit från kommuner och landsting. Vi har fått fler kommuner
              med kraftigt ökat försörjningsstödsansvar. Många av de försörjningsstödsbehövande
              har varit ensamstående kvinnor med barn.
            </seg>
            <seg n="889df48c">
              I tidningen Kommunalarbetaren kunde vi för några veckor sedan
              läsa om undersköterskor som tvingats acceptera att gå från heltid
              till deltid eller att säga upp sig. I det fallet var det fråga
              om att ha haft en 100-procentig tjänst och tvingats gå ned till
              80 procent. Till och med april i år har 7 400 av Kommunals medlemmar
              utförsäkrats från a-kassan på grund av regeringens nya regler
              för deltidsarbetslösa. Ändå gör regeringen ingenting för att kvinnor
              ska få möjlighet att försörja sig. Heltid är viktigt att kunna
              få, och där måste man ha en färdriktning om man vill gå i den
              riktningen. Heltid är ett sätt att kunna försörja sig, även om
              jag hört ganska många kvinnor säga att de trots heltid har en
              lön som de knappt kan försörja sig på.
            </seg>
            <seg n="403d38ad">
              Regeringens regelverk innebär att om man jobbar och sliter ut
              sig, på heltid eller deltid, bland annat i den offentliga sektorn,
              som vi politiskt kan styra över, och blir sjuk och utförsäkrad
              ska man jobba heltid. Den som är sjuk tvingas alltså jobba heltid
              medan den som har en ofrivillig deltid, som inget hellre vill
              än att jobba heltid, tvingas till deltid. Det är borgerlig politik.
            </seg>
          </u>
          <note type="speaker" n="f507e267">
            Anf. 76 ÅSA ÅGREN WIKSTRÖM (M) replik:
          </note>
          <u who="rune_wikstrom_70e020" xml:id="i-c967c8ba80746fa2-2" n="4f1fe690">
            <seg n="e09cad3e">
              Fru talman! 25 000 välfärdsarbetare har försvunnit, säger Ann-Christin
              Ahlberg. Det tror jag inte. Däremot har fler kvinnor fått fler
              arbetsgivare att välja bland. Det finns i dag bättre valmöjligheter
              för de allra flesta kvinnor även inom offentlig sektor. De har
              möjlighet att faktiskt kunna välja på mer än en arbetsgivare,
              vilket gör att de kan få upp sin lön; de kan ställa helt andra
              villkor i förhandlingarna när de har fler arbetsgivare att välja
              på. Om det endast finns kommun eller landsting är det inte bra,
              tycker jag.
            </seg>
            <seg n="1ae6d851">
              Tack vare lagen om valfrihet har välfärdsarbetarna fått möjlighet
              att starta eget företag inom exempelvis hemtjänsten, som är ett
              exempel bland flera, alltså inom deras eget kunskapsområde, vilket
              inte var möjligt tidigare. Det ökar möjligheten för kvinnor att
              göra karriär, att få en reell karriärutveckling och därmed också
              en bättre löneutveckling. Det innebär alltså inte att man alltid
              måste bliva vid sin läst, som det hette tidigare.
            </seg>
            <seg n="b5f87787">
              Ofrivillig deltid är inte bra. Jag håller med. Jag tycker inte
              att det är okej med ofrivillig deltid. Om man vill arbeta heltid
              ska man ha möjlighet att göra det. Men det är upp till arbetsmarknadens
              parter att se till det. Det måste vara tillgång och efterfrågan
              som styr, precis som inom all annan verksamhet. Deltid ja, men
              inte lagstiftning är mitt svar på det.
            </seg>
            <seg n="ebdd3148">
              Vi ser, som sagt, att tack vare att vi öppnat upp den offentliga
              sektorn ännu mer får fler kvinnor möjlighet att gå vidare i sin
              karriär.
            </seg>
          </u>
          <note type="speaker" n="3f6e148a">
            Anf. 77 ANNIKA QARLSSON (C):
          </note>
          <u who="annika_qarlsson_37c24d" xml:id="i-2b84777287310653-0" n="ea2e103b">
            <seg n="8e0083e0">
              Fru talman! Fru talman förresten det här är ju en jämställdhetsdebatt.
              Om vi backar hundra år var det inte möjligt att tala via en fru
              talman i denna kammare. Nej, man visste inte riktigt om kvinnor
              kunde tänka, åtminstone inte speciellt avancerade tankar. Och
              hade de känslor? Det är tveksamt absolut inte på samma nivå som
              männen i alla fall. Om det mot förmodan fanns en kvinna som, inte
              som fru talman men på något annat sätt, hade en framträdande roll
              i samhället då visste man besked, då hade de delar i kvinnans
              kropp som har med reproduktion att göra krympt. Ja, så var det.
            </seg>
            <seg n="3ab91355">
              Tack och lov är det inte längre så. Tack och lov har vi kommit
              till 2010. Vi är fria att rösta, och vi får jobba och tjäna pengar.
              Vi är likvärdiga medborgare enligt svensk lag. Det tycker jag
              att vi kan glädjas åt i två sekunder. Men är vi likvärdiga fullt
              ut? Har vi precis samma möjligheter som männen eller finns det
              fortfarande kvar delar av dessa strukturer som påverkar vår vardag?
              Ja, det gör det.
            </seg>
            <seg n="2a7ab33f">
              Vi kan konstatera att det är okej i Sverige att både jobba och
              få barn. Det kan man få lov att göra. Men får man göra karriär
              och ha barn? Nja. Glastaket talar vi om i Sverige, och vi säger
              att det finns inom näringslivet. Jag tror att det finns i samhället
              i stort. Hela samhället genomsyras av att man då inte är en riktig
              kvinna. Det är inte så där riktigt, riktigt bra.
            </seg>
            <seg n="d89f0ff3">
              Man kan göra lite lagom karriär eller också välja bort barnen.
              I Tyskland kallas de för korpmödrar, kvinnorna som både gör karriär
              och skaffar barn. Det är inte i många länder i Europa kvinnorna
              klarar av båda delarna. I Sverige har vi lyckats förhållandevis
              väl med att kvinnorna får både jobba och skaffa barn, men när
              det gäller karriärvägar är det lite trängre, lite svårare, lite
              större motstånd. Många gånger tvingas kvinnorna välja bort eller
              välja till. De ges inte riktigt samma utrymme som männen. Så är
              det fortfarande år 2010, även om jag får lov att i denna kammare
              tala genom fru talmannen.
            </seg>
            <seg n="d755cbbd">
              Det vi började göra under förra mandatperioden handlade om valfrihetsreformer,
              att öppna upp och skapa möjligheter för kvinnor att på ett helt
              annat sätt än tidigare ta för sig i samhället. Det handlar om
              gamla strukturer byggda i en gammal tid med nästan enbart män
              i ledande positioner. Det som många gånger är ett hinder är samtidigt
              en stor gåva. Det är vår möjlighet att reproducera det mänskliga
              släktet. Vi har alltså byggt ett samhälle som sätter upp hinder
              för den största gåvan vi har genom att inte kunna göra både och.
            </seg>
            <seg n="28507189">
              Det finns skattekilar och regler i föräldraförsäkringen som är
              helt sanslösa, men framför allt finns det grundläggande attityder
              som det tar tid att förändra. Det vi gjorde under förra mandatperioden,
              och som jag skulle vilja benämna valfrihetsreformer, handlar om
              att professionalisera en mängd olika områden, det som tidigare
              kallades obetalt hemarbete och det ska vi dela lika på. Nu har
              vi i stället professionaliserat det och gör det till en tjänst
              som utvecklas och blir ett jobb i sig.
            </seg>
            <seg n="1dec2be0">
              Vi har också sett till att skapa en mångfald av arbetsgivare
              inom en sektor som tidigare var förbehållen en enda arbetsgivare.
              Det var inte alltid så bra, för vi kan se att vi inom den sektorn
              har många som varit sjukskrivna under lång tid utan möjlighet
              att ta sig tillbaka. Det är det område där man alltför länge och
              alltför ofta har erbjudits riktigt dåliga arbetsvillkor med ofrivilliga
              deltider och utan möjlighet att söka sig till en annan arbetsgivare.
              Det vi försöker åstadkomma, en resa som vi påbörjat, handlar om
              att vi ska få en fungerande arbetsmarknad även för kvinnor.
            </seg>
            <seg n="789c7789">
              Om vi tittar på vår historia, fru talman, kan vi konstatera att
              på 50-talet var hemmafru idealet. På 70-talet var samhällsfru
              idealet, med offentlig sektor som försörjare. Det ideal som jag
              står för är frifruidealet, att själv kunna stå för sin ekonomiska
              frihet, kunna göra sina val, välja till och välja från. I det
              arbetet finns många oerhört viktiga delar. En sådan del finns
              med i det betänkande vi nu debatterar, nämligen diskrimineringsområdet.
            </seg>
            <seg n="ea4c4015">
              Under förra mandatperioden tillförde vi ytterligare ett par grunder
              som kunde anses utgöra skäl för diskriminering. Vi utökade också
              antalet områden.
            </seg>
            <seg n="93c24cd6">
              Det gäller både kön, etnicitet, religion, sexuell läggning, funktionshinder,
              könsöverskridande identitet och ålder.
            </seg>
            <seg n="5f03d6d5">
              Att ses som människa handlar egentligen inte om kön, ålder eller
              etnicitet. Egentligen vill ju var och en ses som människa, och
              då kan man fundera på om det verkligen är klokt att peka ut alla
              dessa olika delar. På det svarar jag ja. Vi måste peka ut de här
              delarna och lyfta just de perspektiven för att synliggöra och
              kunna motverka. Hade vi inte påbörjat arbetet med den kvinnliga
              rösträttsreformen och allt det arbete som skett i samhället hade
              jag inte kunnat tala här i dag genom fru talmannen.
            </seg>
            <seg n="4671c90b">
              Nästa steg när det gäller diskrimineringslagstiftningen är att
              vi har fortsatt att se över det vidgade skyddet för åldersdiskriminering
              och diskriminering av funktionshindrade. Där pågår ett arbete
              där Statskontoret tittar på både vad det är för kostnader och
              hur man ska kunna tydliggöra de här delarna och ta ytterligare
              steg i det arbetet. Vi har också gett DO i uppdrag att öka kunskapen
              om diskrimineringslagstiftningen och att då jobba tillsammans
              med arbetsmarknadens parter.
            </seg>
            <seg n="bd5e414b">
              Vi lägger också ett uppdrag att se till att det blir systematik
              i insamlandet av uppgifter och fakta om olika diskrimineringsgrunder,
              så att man kan jämföra det över tid. Annars finns det ingen möjlighet
              att se var vi har problemen och vad vi behöver gå vidare med.
              Detta skapar förutsättningar för analys och uppföljning på det
              här området. Det är ett oerhört viktigt område.
            </seg>
            <seg n="038ed33a">
              Under den gångna mandatperioden har vi gjort en stor satsning
              på det strukturellt påverkande området. Vi har antagit tre handlingsplaner
              för att jobba mot mäns våld mot kvinnor på ett strukturerat sätt,
              där vi både förebygger och ökar kunskapen men också ser till att
              det finns verktyg ute i vården eller ute i samhället för att faktiskt
              kunna motverka det hela.
            </seg>
            <seg n="d7c8288d">
              En spårsäkringssats har Nationellt centrum för kvinnofrid tagit
              fram. Den ger vården var man än befinner sig i Sverige en möjlighet
              att göra ett bra arbete med den kvinna som söker vård efter ett
              övergrepp. Det är ett exempel.
            </seg>
            <seg n="8171c288">
              Vi har också delegationerna i både skolan och den högre utbildningen
              som ska fundera över på vilket sätt vi strukturerar hur vi behöver
              jobba för att möta de ojämställda situationer som finns där fortfarande.
            </seg>
            <seg n="1b26cb93">
              Det vi också har gjort är att se till att det finns projektpengar
              för SKL att kunna jobba inom de verksamheter som möter människor
              i vardagen. Det är alltså ett stort arbete som pågår och som vi
              tänker fortsätta satsa resurser på framöver.
            </seg>
            <seg n="4166123a">
              Nu har flera debattörer varit uppe under dagen. Låt mig bara
              konstatera det som jag började med, nämligen att det för 100 år
              sedan inte hade varit möjligt att tala via fru talmannen. Inte
              kunde vi tänka, och inte kunde vi känna, och gjorde vi det hade
              vi ingen reproduktiv förmåga kvar.
            </seg>
            <seg n="6ed78d0f">
              Det är intressant att fundera på detta med genusteorier. Sverigedemokraterna
              föreslog att de verklighetsfrånvända politiska teorierna ska tas
              bort. Min fråga till Sverigedemokraterna blir då: Var landar vi
              då? Är det 50-talets hemmafruideal eller är det 1800-talets inte-kunna-tänka-och-inte-kunna-känna
              som vi ska tillbaka till? Var finns Sverigedemokraternas jämställdhetspolitik
              någonstans?
            </seg>
            <seg n="559df834">
              Ann-Christin Ahlberg från Socialdemokraterna har pratat mycket
              om ofrivillig deltid. Vi delar till hundra procent uppfattningen
              att det är ett slöseri med både krafter och resurser, och det
              är en omöjlighet att försörja sig på en ofrivillig deltid. Problemet
              är vad vi ska göra åt det. Är Ann-Christin Ahlberg beredd att
              stifta lag om rätt till heltid, eller på vilket sätt ska vi komma
              till rätta med detta? Som jag ser det är detta ett arbete som
              ligger på arbetsmarknadens parter och på oss som politiker i den
              mån vi är arbetsgivare i kommuner och landsting. Vad är den lösning
              som Ann-Christin Ahlberg företräder?
            </seg>
          </u>
          <note n="c514a7ef">
            Därmed yrkar jag bifall till utskottets förslag och avslag på
            reservationerna.
          </note>
          <note type="speaker" n="55f5f1a5">
            Anf. 78 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_d28bdc" xml:id="i-e7b01bdd3df569c1-14" n="0fcac4d0">
            <seg n="e8a3957c">
              Fru talman! Jag tänker inte bli långrandig. Annika Qarlsson ska
              få ett snabbt och koncist svar.
            </seg>
            <seg n="1201763d">
              Nej, vi ska inte tillbaka till bondesamhället och inte till 50-talet
              heller när det gäller svensk kvinnosyn. Så är det absolut inte.
              Däremot ska vi bygga vårt samhällsbygge på adekvata forskningsrapporter,
              forskning som följer gängse regelverk för hur man bedriver forskning
              och drar slutsatser. Vi ska ställa olika teorier mot varandra.
              Vi ska låta dem samverka och verka bredvid varandra, och sedan
              ska vi se vad som stämmer och inte.
            </seg>
            <seg n="0622d48f">
              I Sverige finns det nu något slags konsensus om att det är likhetsfeminismen
              som gäller. Särartsfeminister göre sig icke besvär. Seriösa forskare
              som Annica Dahlström, som har en annan uppfattning, skyfflas undan.
              Den ordningen vill jag inte ha i Sverige.
            </seg>
            <seg n="c1fb669b">
              Vi ska bygga vårt utbildningsväsen och vårt samhällsbygge på
              adekvat forskning och på beprövad forskningsmetodik och inget
              annat. Då är jag nöjd.
            </seg>
          </u>
          <note type="speaker" n="7d8987dd">
            Anf. 79 ANNIKA QARLSSON (C) replik:
          </note>
          <u who="annika_qarlsson_37c24d" xml:id="i-2b84777287310653-1" n="ea2e103b">
            <seg n="b8421f84">
              Fru talman! Självklart bedrivs forskningen runt om i Sverige
              utifrån adekvat forskningsteori. Det Sven-Olof Sällström påstår
              här är att all den forskning som har någon form av genusbakgrund
              inte bedrivs på samma sätt som annan forskning. I så fall hade
              ju Annica Dahlström inte existerat och inte kommit med någon forskning
              över huvud taget.
            </seg>
            <seg n="4c43c70a">
              Självklart testar man och prövar utifrån olika teser och teorier
              om ens forskning håller. Sedan stöts och blöts forskarna i olika
              sammanhang. Detta är något som sker inte bara här i Sverige, som
              om det vore något landsunikt där vi i Sverige inte är riktigt
              kloka i huvudet, utan världen över, även om vi i Sverige ligger
              oerhört långt fram inom olika forskningsområden. Det här är ingen
              forskning som på något sätt bedrivs under andra regler än övrig
              forskning i Sverige.
            </seg>
            <seg n="3afc3b83">
              Sven-Olof Sällström säger att vi inte ska tillbaka till 50-talet.
              Jag kan bara konstatera att ni i er motion skriver om satsningar
              på ett område. Det är det enda område som stärker er tes om att
              invandrare är ett illa sett folk som ni gärna vill klämma åt på
              ytterligare ett område. I övrigt gör ni inga satsningar på jämställdhet
              över huvud taget. Ni tar bort Diskrimineringsombudsmannen och
              tycker tydligen inte att det är något bekymmer om det diskrimineras
              i Sverige. Jag måste ändå konstatera att den politik som Sven-Olof
              Sällström och Sverigedemokraterna presenterar här i Sveriges riksdag
              innebär ett stort steg tillbaka när det gäller jämställdhet.
            </seg>
          </u>
          <note type="speaker" n="211abc4a">
            Anf. 80 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_d28bdc" xml:id="i-e7b01bdd3df569c1-15" n="0fcac4d0">
            <seg n="b8653eb8">
              Fru talman! Först kan jag konstatera att Annika Qarlsson och
              Alliansen gärna klämmer åt svenska skattebetalare. Det är de som
              betalar kakan, Annika Qarlsson!
            </seg>
            <seg n="054de445">
              Nej, det duger inte! Om vi tittar på hur de pengar som vi fördelar
              härifrån används kan vi se att länsstyrelser i Sverige när de
              ger ut skrifter om jämställdhet säger att de måste plocka bort
              Annica Dahlströms skrifter, för hon är särartsfeminist, och det
              passar inte in i mallen. Det samhället vill jag inte ha.
            </seg>
            <seg n="faab0ab5">
              Vi ska ha pluralism i forskningsvärlden. Vi ska inte ha enfald.
            </seg>
          </u>
          <note type="speaker" n="f50caa26">
            Anf. 81 ANNIKA QARLSSON (C) replik:
          </note>
          <u who="annika_qarlsson_37c24d" xml:id="i-2b84777287310653-2" n="ea2e103b">
            <seg n="ba6c1739">
              Fru talman! Av Sveriges befolkning är 51 procent kvinnor. Denna
              minoritet av Sveriges befolkning betalar också skatt, Sven-Olof
              Sällström. Att påstå att detta skulle vara en forskning som inte
              är värd att satsa på för att det handlar om kvinnor är än märkligare
              än vad som har kommit fram här tidigare.
            </seg>
            <seg n="4a8ef805">
              Jag tror på idén om att forskningsvärlden forskar. Där ställs
              man, stöts och blöts mot varandra för att landa i olika slutsatser.
              Den metoden och grundregeln gäller genusforskning precis som alla
              andra forskningsområden, och så ska det förbli.
            </seg>
          </u>
          <note type="speaker" n="2b779740">
            Anf. 82 RAIMO PÄRSSINEN (S):
          </note>
          <u who="raimo_parssinen_d2cb35" xml:id="i-b70baf7cb12c1c80-0" n="65084afd">
            <seg n="e79b1f0c">
              Fru talman! Jag ska börja med att be utrikesutskottet om ursäkt
              för att jag drar ut på tiden för vår debatt här i kammaren. Det
              kan bli så ibland när man sitter och lyssnar att det är något
              som fastnar i en. Det är vad vi drivs av allihop. Vi drivs av
              en inre känsla och ett patos som vi försöker omvandla till politik.
            </seg>
            <seg n="4dc89e95">
              Det var en mening som jag hörde här i debatten som fastnade direkt
              i mig. Det var någon här i kammaren som sade: Vi tar emot bara
              dem som tillför något i samhället. Jag har suttit och grunnat
              på det.
            </seg>
            <seg n="00a3c6a4">
              Vilka är det som tillför något i samhället? Är det min gamla
              mamma? Tillför hon något i samhället där hon sitter på Persgården,
              börjar bli lite svag i tanken och behöver mycket omvårdnad? Är
              det Emelie, 25 år, som har misslyckats i gymnasieskolan och som
              i sin tur kräver mer stöd och utbildning för att komma ordentligt
              på fötter?
            </seg>
            <seg n="8c02e70a">
              Vilka är det som tillför någonting till samhället? Är det de
              som jobbar? Är det den som har blivit arbetslös mitt i en strukturrationalisering?
              Vad händer då? Blir den personen någon som blir kallad för någon
              som inte tillför något till samhället? Det har jag suttit och
              grunnat på.
            </seg>
            <seg n="5fdc396f">
              Är det så att alla vi som finns här runt omkring tillför något
              till samhället var och en av oss? Det gör vi på olika sätt. Vi
              blir inte behandlade eller tänkta på som en grupp som inte tillför
              något. Vilken grupp skulle det kunna vara?
            </seg>
            <seg n="f54d80dd">
              Är det inte så att hela samhället bygger på att det finns människor?
              Vad skulle det annars vara? Det är klart att vi gör olika saker,
              tänker olika saker, kräver olika saker och tillför olika saker.
              Men vi tillför alla något till samhället.
            </seg>
            <seg n="3bcd635c">
              Det skulle vara roligt att få en beskrivning av vem här i Sverige
              som inte tillför något. Låt oss samtidigt få en förklaring på
              vilka det är som tillför något. Vari ligger skillnaden?
            </seg>
            <seg n="0b05252a">
              Jag har suttit och grunnat på det och tänkt: Ska jag ta ett fyraminutersanförande
              och dra ut på debatten? Men jag känner av hela mitt hjärta att
              jag måste få ställa frågan: Vem är det som inte tillför något
              i samhället?
            </seg>
            <seg n="156071b6">
              Vad är tillväxt? Är det eleven som helt plötsligt börjar få lite
              ordning på tankarna, reser sig upp och klarar av skolan bra? Det
              är mänsklig tillväxt. Är det bara den starke som alltid klarar
              sig som tillför något? Nej, jag tror att vi alla tillför något
              i samhället.
            </seg>
            <seg n="3f29e20b">
              Jag tror på en samhällsgemenskap. Men jag tror inte på att vi
              helt plötsligt skulle börja skuffa undan några och säga: Du, gamla
              mamma, tillför inte någonting. Hon tillför väldigt mycket, precis
              som alla andra som sitter här och som finns runt om i landet.
            </seg>
            <seg n="46a3bc1b">
              Är det någon som kan förklara för oss allihop här: Vem är det
              som inte tillför något i samhället?
            </seg>
          </u>
          <note n="bcb65aea">
            I detta anförande instämde Ann-Christin Ahlberg, Johan Andersson,
            Ylva Johansson, Kerstin Nilsson, Maria Stenberg och Anna-Lena
            Sörenson (alla S) samt Bodil Ceballos (MP) och Christina Höj Larsen
            (V).
          </note>
          <note n="5599131c">
            Överläggningen var härmed avslutad.
          </note>
          <note n="b0d61ca6">
            9 § Internationell samverkan
          </note>
          <note n="5af250fb">
            Föredrogs
          </note>
          <note type="speaker" n="f6bc8460">
            Anf. 83 WALBURGA HABSBURG DOUGLAS (M):
          </note>
          <u who="walburga_habsburg_douglas_f74999" xml:id="i-5bd08279a3d95f93-0" n="f37109f8">
            <seg n="7edbff5e">
              Fru talman! I dag debatterar vi utrikesutskottets betänkande
              Utgiftsområde 5 Internationell samverkan . Jag är väldigt glad
              att vi debatterar det även om det inte finns några reservationer
              och avvikande meningar. Dessutom är jag väldigt glad att statsrådet
              Gunilla Carlsson också är här.
            </seg>
            <seg n="c0939783">
              Inom utgiftsområdet behandlas Sveriges medlemskap i internationella
              organisationer, Sveriges freds- och säkerhetsfrämjande verksamhet
              och dess bidrag till organisationer som sysslar med dessa frågor
              men också Sveriges överenskommelser med andra stater. Därutöver
              ställs medel till förfogande för ekonomiskt bistånd till svenska
              medborgare utomlands särskilt i krissituationer. Det är en fråga
              som känns prioriterad och aktuell i dagarna när anslaget till
              Regeringskansliet har skurits ned utan en riktig konsekvensanalys
              av den samlade oppositionen.
            </seg>
            <seg n="a80b5d54">
              Detta kan leda till sämre krisberedskap och minskad möjlighet
              till hjälp för nödställda från våra konsulära beskickningar utomlands.
              En väl fungerande krisledning har blivit mer aktuell efter de
              tragiska vansinnesdåden i helgen. Detta får vi inte tumma på.
            </seg>
            <seg n="ccae88ef">
              Regeringens proposition som ligger till grund för betänkandet
              är väl genomarbetad. Om man tänker på att utgiftsområde 5 omfattar
              väldigt lite, ungefär 2 promille av den totala budgeten, kan man
              inte vara annat än imponerad av vilken effektiv och sparsam förvaltning
              Sverige har. Samtidigt lyckas vi bra med att uppnå internationellt
              genomslag för våra tankar och idéer, ett genomslag som inte motsvarar
              vår storlek. Det visar att goda idéer kan leda långt.
            </seg>
            <seg n="3e68bf49">
              Sverige har spelat och spelar alltjämt en viktig roll i de internationella
              organisationerna. Genom åren blev Sverige känt som en uppskattad
              bidragsgivare som levererat hög kompetens och som fört in en helhetssyn
              på säkerhet, utveckling och respekt för mänskliga rättigheter.
              Vår kompetens och roll i internationella organisationer kommer
              väl till användning i fredsfrämjande och fredsbevarande insatser
              som Sverige deltar i runt om i världen. Bara under förra året
              har Sverige deltagit i ett flertal av FN:s 18 fredsfrämjande insatser
              och i samtliga 12 EU-ledda insatser. Den viktigaste var Eulex
              i Kosovo, som är en krishanteringsinsats där Sverige är starkt
              involverat. Kosovo hade val i går. Kosovo visade därmed att det
              är ett europeiskt land som kan klara sin egen demokrati.
            </seg>
            <seg n="69d0d7d8">
              Fru talman! Sverige är medlem i många internationella organisationer.
              Som medlem driver vi på viktiga reforminsatser. Det gäller exempelvis
              i FN, där vi vill reformera och stärka FN:s humanitära verksamhet.
              Under vårt EU-ordförandeskap försökte vi göra FN:s råd för mänskliga
              rättigheter effektivare. Det är en något komplicerad uppgift då
              sammansättningen av rådet inte riktigt underlättar denna uppgift.
              Men vi låter oss inte nedslås i våra ansträngningar.
            </seg>
            <seg n="9e74b32a">
              I Organisationen för säkerhet och samarbete i Europa, OSSE, bidrar
              Sverige till att främja stabiliteten i regionen med de 56 medlemsländerna
              som täcker hela norra halvklotet och går från Vancouver till Vladivostok.
              Under EU-ordförandeskapet drev Sverige i OSSE linjen om en starkare
              roll för EU, vilket gick bra under det andra halvåret 2009 men
              sedan har blivit mindre uttalat.
            </seg>
            <seg n="67d46bee">
              Senast för två veckor sedan, på OSSE:s toppmöte i Astana, kunde
              vi se, när diskussionen handlade om vår framtida säkerhet, hur
              några av EU:s medlemsländer var beredda att ge upp våra grundläggande
              positioner och värderingar.
            </seg>
            <seg n="0f699e24">
              Den kluvna EU-positionen blev smärtsamt uppenbar och klart problematisk
              när det kom till att påtala Rysslands allt annat än konstruktiva
              roll i de frysta konflikterna i de georgiska provinserna Abchazien
              och Sydossetien samt i Transnistrien inne i Moldavien.
            </seg>
            <seg n="d3f3fb2f">
              Detta visar att Sveriges röst behövs i världen och i Europa för
              freden och för vår gemensamma säkerhet. Därför förstärker Sverige
              sitt samarbete med Nato och de länder som ingår i Partnership
              for Peace. Det är viktigt att vi som aktiv partner också är med
              och påverkar denna allt viktigare plattform för den svenska säkerhetspolitiken.
            </seg>
            <seg n="58fa0d46">
              För Sveriges del har även Europarådet och Nordiska rådet en stor
              betydelse. I dessa organisationer arbetar vi aktivt för våra särskilt
              prioriterade frågor. Under EU-ordförandeskapet gjorde vi en viktig
              insats när det gäller demokrati, mänskliga rättigheter och behovet
              av en gemensam värdegrund för en ökad sameuropeisk förståelse.
              Därutöver trädde Lissabonfördraget i kraft, och Sverige deltog
              i viktiga gemensamma militära och civila insatser. Operation Atalanta
              utanför Somalias kust leddes under våren 2010 av Sverige.
            </seg>
            <seg n="943f1d6a">
              Östersjösamarbetet är ett annat särskilt prioriterat område för
              oss. EU sjösatte sin Östersjöstrategi under Sveriges EU-ordförandeskap.
              Ett ökat utbyte med Ryssland, Polen, de tre baltiska staterna
              och Vitryssland är önskvärt och centralt. Med Eastern Partnership,
              som är ett polsk-svenskt skötebarn, kan vi för de sex medlemsstaterna,
              alla före detta sovjetiska delstater, verka för ett närmande till
              EU. Därutöver måste samarbetet med Ryssland förstärkas på den
              statliga sidan men även i det civila samhället med NGO:er gentemot
              enskilda medborgare.
            </seg>
            <seg n="24a69b2e">
              Ett viktigt led i det arbetet handlar om att förbättra det kulturella
              utbytet. Minst lika viktigt är frågor som syftar till att främja
              och förbättra arbetet på miljöområdet, de sociala frågorna och
              den civila säkerheten. Ett samarbete med Ryssland inom ovan nämnda
              områden är mycket betydelsefullt.
            </seg>
            <seg n="d1201f77">
              Men även det arbete som flera av de svenska instituten gör har
              stor betydelse för Sverige. Inom utgiftsområde 5 ligger Svenska
              institutet som främjar Sverigebilden utomlands, den utrikes- och
              säkerhetspolitiska forskning som bedrivs av Utrikespolitiska Institutet
              och Sipri, Helsingforss internationella fredsforskningsinstitut
              som forskar om nedrustning, icke-spridning, militära utgifter
              och regional säkerhetspolitik.
            </seg>
            <seg n="d868cbfd">
              Utrikesutskottet är helt enigt beträffande inriktningen på Sveriges
              internationella samverkan, och därför yrkar jag bifall till förslaget
              i utskottets betänkande.
            </seg>
          </u>
          <note type="speaker" n="3a369cc6">
            Anf. 84 BODIL CEBALLOS (MP):
          </note>
          <u who="bodil_ceballos_02855b" xml:id="i-2ed79b2ca45652b6-0" n="306a1466">
            <seg n="ccbd1c93">
              Fru talman! Det stämmer att vi inte har några andra synpunkter
              på budgeten när det gäller det här utgiftsområdet. Det brukar
              sällan vara några större kontroverser när det gäller utgiftsområde
              5, Internationell samverkan. Sedan har vi naturligtvis olika uppfattningar
              inom området.
            </seg>
            <seg n="ce917abc">
              Internationell samverkan är ändå väldigt viktig att diskutera,
              även om vi inte har några reservationer eller särskilda yttranden
              att ta upp i dag kanske särskilt i dag när det väl är ofrånkomligt
              att nämna det som hände i helgen här i Helsingfors. Utan att på
              något vis spekulera i gärningsmannens syfte eller om han varit
              ensam eller tillsammans med andra, för det måste vi lämna till
              polisen, kan man ändå konstatera att vår globaliserade värld innebär
              nya utmaningar för alla länder och för alla medborgare, var vi
              än befinner oss i världen. De säkerhetspolitiska svar vi hade
              på gårdagens problem och hot fungerar inte när hoten eller utmaningarna
              är helt andra.
            </seg>
            <seg n="084a81e8">
              Vad drev denna 28-åring att tappa tron på livet och tillvaron
              till den grad att han bestämde sig för att gå till historien på
              det sätt som nu har skett? Det vet vi ingenting om, och därför
              är det naturligtvis oerhört svårt att förebygga brott av det här
              slaget. Det skulle inte hjälpa om vi lämnade Afghanistan i morgon
              dag eller om konstnären Vilks fälldes för hädelse. Det finns naturligtvis
              annan frustration, ilska och besvikelse med i bilden när det gäller
              den enskilda gärningsmannen.
            </seg>
            <seg n="4c7b7a26">
              Det viktigaste när det gäller brott av alla slag är förebyggande
              arbete. Det förebyggande arbetet när det gäller terroristbrott
              bygger mycket på internationell samverkan, men det måste också
              ske på individnivå. Det allra viktigaste är, som jag ser det,
              att arbeta för en rättvisare värld, en fredligare värld och en
              mindre diskriminerande värld.
            </seg>
            <seg n="b17f0d96">
              Utskottet tar på s. 11 i betänkandet upp på vilket sätt regeringen
              arbetar inom EU när det handlar om terrorism. Bland annat talas
              om stödinsatser i tredjeland för att främja en positiv utveckling.
              Det är bra. Jag utgår från att det handlar om en positiv utveckling
              i alla aspekter, det vill säga fattigdomsbekämpning, mänskliga
              rättigheter, konfliktlösning etcetera.
            </seg>
            <seg n="45ff4a59">
              Fru talman! Propositionen genomsyras också av att Sverige ska
              vara en stark röst i EU. EU är enligt regeringen den viktigaste
              arenan i svensk utrikes- och säkerhetspolitik. Regeringen är också
              stolt över att vi finns med i alla EU- och FN-insatser. Det ger
              gott anseende.
            </seg>
            <seg n="b1328cac">
              Det är förstås väldigt bra att Sverige har gott anseende i andra
              länder i världen, men jag undrar ofta om vi menar samma sak när
              vi talar om gott anseende. Det blir nämligen en del dubbelmoral
              när vi samtidigt som vi vill framstå som bäst på att främja mänskliga
              rättigheter, demokrati och nedrustning samt är en aktiv part i
              många fredsinsatser är det tredje största vapenexportlandet. Till
              exempel exporterar vi vapen till Pakistan för miljardbelopp, trots
              att landet präglas av stora inre oroligheter och en ökad talibanisering.
              Samtidigt bekämpar vi talibanerna med våra trupper i Afghanistan.
            </seg>
            <seg n="273f7f57">
              Vi upprustar både Indien och Pakistan, trots de stora spänningar
              som råder mellan de två länderna i stället för att bidra till
              nedrustning och ökad stabilitet i den här mycket explosiva delen
              av världen.
            </seg>
            <seg n="14d4cb78">
              Fru talman! Under 2006 gavs politiskt klartecken till en av Sveriges
              största krigsmaterielaffärer någonsin. Det var export av det militära
              radarövervakningssystemet Erieye till Pakistan. Det är en affär
              som kostar Pakistan 8,3 miljarder kronor.
            </seg>
            <seg n="3d2f9001">
              Tillstånd till svensk vapenexport får enligt lag ges bara om
              exporten har försvars- och säkerhetspolitiska skäl och inte strider
              mot svensk utrikespolitik. Stater i krig och stater som präglas
              av inre oroligheter eller är skyldiga till grova kränkningar av
              mänskliga rättigheter ska inte få köpa svenska vapen. Men det
              sker ändå.
            </seg>
            <seg n="dcb79758">
              Inspektionen för strategiska produkter, som är den myndighet
              som godkänner svensk vapenexport, försvarar den här exporten till
              Pakistan med att man inte ingår nya avtal med landet utan bara
              genomför de avtal som redan finns.
            </seg>
            <seg n="e27db610">
              Till råga på det här vapenexporteländet inrättar Sverige en särskild
              myndighet för att främja just vapenexport. Ekvationen går inte
              ihop för mig. Våld föder våld. Mer vapen leder inte till stabil
              fred. Det behövs helt andra åtgärder.
            </seg>
            <seg n="bbfa5ab1">
              Fru talman! Man kan tycka vad man vill om Wikileaks, och åsikterna
              går uppenbarligen isär. Jag tycker att det varit mycket värdefullt
              att Wikileaks och andra whistleblowers har visat världen på vilket
              sätt både fredsfrämjande och fredsframtvingande trupper betett
              sig så att ansvariga för övergreppen kan ställas inför rätta och
              så att övergrepp inte sker igen. Civila får lika lite bli offer
              i Afghanistan och Irak som på gatorna i Madrid, London och Helsingfors.
              Allas liv är lika mycket värda.
            </seg>
            <seg n="bb51819e">
              Fru talman! Avslutningsvis vill jag bara nämna att regeringens
              planer för Nordic Battlegroup 2014 också omnämns i betänkandet.
              Den här frågan kommer att diskuteras senare i dag, så jag vill
              bara understryka att regeringens planer för mandatperioden så
              som det är nämnt i betänkandet om utgiftsområde 5 inte är en fråga
              som avgörs i och med att vi antar förslaget i det här betänkandet.
            </seg>
          </u>
          <note type="speaker" n="e1d60238">
            Anf. 85 FREDRIK MALM (FP):
          </note>
          <u who="unknown" xml:id="i-8b0a8c84b91f1675-6" n="5180ecce">
            <seg n="df25192e">
              Fru talman! Vi har nu att diskutera det första betänkandet. Vi
              har ju två betänkanden kring de utgiftsområden som utrikesutskottet
              ansvarar för i behandlingen av budgetpropositionen här i riksdagen.
            </seg>
            <seg n="5bfd7224">
              Nu gäller det det första betänkandet som rör utgiftsområde 5
              i statsbudgeten. Det andra betänkandet som vi kommer till efteråt
              är lite maffigare och omfattar ungefär 35 miljarder. Det här omfattar
              ungefär 2 miljarder, varav ungefär tre fjärdedelar handlar om
              avgifter till internationella organisationer där vi i Sverige
              är med.
            </seg>
            <seg n="d8745725">
              Därutöver behandlas kostnader för nordiskt samarbete, ISP, Utrikespolitiska
              Institutet, Svenska institutet, Östersjösamarbetet, att hjälpa
              svenskar i nöd utomlands och en del annat som är mycket viktigt.
            </seg>
            <seg n="b83a051e">
              Fru talman! För att anknyta till det som hände i helgen och som
              Bodil Ceballos från Miljöpartiet nämnde innan: Det visar hur vi
              i dag lever i en tillvaro, i en värld där gränser alltmer suddas
              ut. Man kan å ena sidan betrakta det som hände i helgen som att
              en person i Sverige åkte till en annan stad i Sverige och genomförde
              ett attentat, men det är klart att det här också vittnar om en
              annan problematik i form av ett ideologiskt krig som i praktiken
              pågår mellan dem som verkar för demokrati och frihet och dem som
              vill krossa demokratin och friheten i världen och introducera
              andra system bestående av någon sorts stöveltramp eller totalitarism
              och så vidare.
            </seg>
            <seg n="93399fcd">
              Vi ser hur den här nya verkligheten påverkar Sverige också på
              andra sätt, med vår närvaro i Afghanistan och i den globala debatten
              inte minst kring karikatyrer eller annat som blir någon sorts
              symbol som leder till ökade spänningar mellan länder.
            </seg>
            <seg n="e0929fce">
              Det är klart att fred och säkerhet är någonting som vi i Sverige
              måste bidra till att bygga långsiktigt. Vi måste inrikta vårt
              arbete på att undanröja och motverka att samhällen utvecklas på
              ett sådant sätt att det leder till krig, konflikter och våld.
            </seg>
            <seg n="79755630">
              Regeringen har förtjänstfullt i denna budgetproposition listat
              en rad olika organisationer och internationella samarbeten där
              Sverige deltar, till exempel Europeiska unionen, givetvis, som
              är en del av ryggraden i vår utrikes- och säkerhetspolitik i dag.
              Vi har Förenta nationerna, där Sverige som vi vet har varit mycket
              engagerat under många år. Vi har OSSE, Europarådet, Nordiska rådet
              och den typ av forskning vi bedriver i Sverige kring detta inom
              ramen för Utrikespolitiska Institutet, bland annat Sipri.
            </seg>
            <seg n="2b4cfa3d">
              När det gäller nedrustningsfrågor kan jag säga att nedrustning
              är ett problem i världen i dag. Det går för långsamt. Samtidigt
              går upprustningen i världen lite för fort, som vi vet, inte minst
              när det handlar om den islamiska republiken Iran, som är det kanske
              viktigaste globala säkerhetspolitiska hot världen i dag står inför
              på längre sikt i alla fall om landet får tillgång till atomvapen.
            </seg>
            <seg n="c4d147bb">
              Fru talman! Om Sverige är så pass involverat som vi vill vara
              i dessa olika internationella forum är det också viktigt att vi
              vet vad vi vill driva när vi är där, förstås. Det är viktigt hur
              vi formulerar politiken.
            </seg>
            <seg n="19e59dad">
              För Folkpartiets del är det oerhört viktigt att den svenska politiken
              för fred och säkerhet, och även i det vi diskuterar senare, nämligen
              biståndet och även våra militära insatser, måste ha fokus på demokrati
              och mänskliga rättigheter. Det är detta som är det viktigaste
              för den svenska utrikespolitiken.
            </seg>
            <seg n="44b3ffa8">
              Jag vill därför avslutningsvis bara citera ett stycke i budgetpropositionen
              som jag tycker är viktigt att nämna och som även Miljöpartiet
              nämnde i anförandet innan. Man skriver så här i budgetpropositionen
              med anledning av FN:s råd för mänskliga rättigheter: Efter en
              inledande institutionsuppbyggande fas i FN:s nya råd för mänskliga
              rättigheter är prioriteten att bidra till att rådet ska leva upp
              till sitt mandat att granska efterlevnaden av de mänskliga rättigheterna
              och stödja förbättrad respekt för de mänskliga rättigheterna.
            </seg>
            <seg n="8f170b39">
              Sedan skriver man i budgetpropositionen:
            </seg>
            <seg n="5bda26d1">
              Sverige kommer att verka för att rådet, inklusive dess mekanism
              för universell granskning där bl.a. Sverige granskats i maj 2010,
              blir ett trovärdigt och effektivt instrument i det globala arbetet
              för de mänskliga rättigheterna. För att rådet ska vara relevant
              måste dess medlemmar leva upp till kriterierna för medlemskap
              när det gäller respekten för mänskliga rättigheter.
            </seg>
            <seg n="9393c58d">
              Detta är viktiga ord, men jag skulle vilja att de blev ännu tydligare.
              Den som i dag följer FN:s MR-råd kommer ganska snart till slutsatsen
              att det inte har blivit särskilt mycket förbättringar alls. Sverige
              var pådrivande för att reformera den tidigare kommissionen för
              mänskliga rättigheter i FN, inte minst genom Jan Eliasson. Man
              skapade det nya MR-rådet som också periodvis skulle granska alla
              länder som är medlemmar i FN.
            </seg>
            <seg n="1e8be61a">
              Granskningen av Sverige i maj förra året var ett skämt, bokstavligen
              ett skämt. Där stod representanter för stater som Iran, Pakistan
              och Belarus på rad för att säga att Sverige brister i sin lagstiftning
              mot tortyr. Där var stater som Kina som sade att Sverige inte
              ger tillräckligt med personlig integritet och så vidare. En rad
              diktaturer efter varandra skulle berätta hur hemskt, illa och
              dåligt det var ställt med mänskliga rättigheter i Sverige. Det
              är klart att vi inte kan ha det så.
            </seg>
            <seg n="90764de3">
              Vi vet att om FN har ett MR-råd eller inte kommer det inte att
              påverka situationen i Iran särskilt mycket, därför att de hänger
              kvinnor i lyftkranar i alla fall i det landet, så länge det inte
              sker en demokratisering i Iran. Vi vet att FN inte ska bli en
              arena där diktaturer på olika sätt kan gå ihop och bekräfta varandra
              och på så sätt också försöka underminera FN:s arbete för mänskliga
              rättigheter. Därför är det viktigt att regeringen ånyo tydliggör
              detta i budgetpropositionen, vilket vi givetvis också stöder i
              utskottet. Sverige ska fortsätta att verka för ett reformerat
              MR-råd som också blir relevant framöver. Det är viktigt för legitimiteten
              för hela FN-systemet.
            </seg>
          </u>
          <note type="speaker" n="c053556d">
            Anf. 86 BODIL CEBALLOS (MP) replik:
          </note>
          <u who="bodil_ceballos_02855b" xml:id="i-2ed79b2ca45652b6-1" n="306a1466">
            <seg n="e7f9534a">
              Fru talman! Jag skulle vilja fråga Fredrik hur han får ihop det
              han säger om vår starka röst för nedrustning och att det går alldeles
              för sakta med nedrustningen i världen samt vår starka röst för
              demokrati och mänskliga rättigheter med vår ökande vapenexport
              och att vi i det här landet dessutom till och med ska främja vapenexporten.
            </seg>
            <seg n="07f83b5f">
              Sedan vill jag också ta upp det som Fredrik säger om MR-rådet.
              Jag kan instämma i att det naturligtvis finns brister också i
              MR-rådet, men just i den del där de säger att vi brister i vår
              lagstiftning mot tortyr har de faktiskt rätt, eftersom vi inte
              har någon sådan lagstiftning.
            </seg>
            <seg n="7e9c6e66">
              Vi har i vår brottsbalk inte ett brott som faktiskt heter tortyr,
              utan man säger att det går under grov misshandel. Grov misshandel
              kan vara väldigt annorlunda mot tortyr. Vi bytte ju en gång, vi
              ändrade till exempel till grov kvinnofridskränkning just därför
              att man ser det systematiska i brottet. Likaväl är tortyr någonting
              som kanske är mer systematiskt än bara en grov misshandel, så
              MR-rådet hade alldeles rätt i det fallet. Vi brister i vår lagstiftning
              när det gäller tortyrbrott oberoende av om det är Iran eller andra
              diktaturer som har sagt det. Om vi ska vara trovärdiga när vi
              talar om mänskliga rättigheter måste vi börja på hemmaplan. Man
              måste städa framför egen dörr först.
            </seg>
          </u>
          <note type="speaker" n="a0b7198f">
            Anf. 87 FREDRIK MALM (FP) replik:
          </note>
          <u who="unknown" xml:id="i-8b0a8c84b91f1675-7" n="5180ecce">
            <seg n="f297b191">
              Fru talman! Bodil har alldeles rätt och jag är också positiv
              till detta. Det finns nog många som är det när det gäller att
              förtydliga den svenska lagstiftningen vad gäller brottsrubriceringen
              tortyr. Detta är också någonting som Amnesty International och
              andra driver. I den specifika sakfrågan kan man mycket väl diskutera
              det.
            </seg>
            <seg n="b557cbe0">
              Men det jag försökte beskriva i mitt anförande var att det är
              något speciellt med det kanske även Miljöpartiet skulle kunna
              instämma i att här står 1015 totalitära stater på rad för att
              berätta för Sverige att vi brister i skyddet av mänskliga rättigheter.
              Det är nämligen så. Det ser man mycket tydligt. Man kan gå in
              på Internet och ta del av protokollet för utfrågningen av Sverige
              i FN:s MR-råd. Då ser man mycket tydligt att nästan exakt det
              som vi i Sverige kritiserar odemokratiska stater för enskilda
              stater kritiseras för olika saker beroende på var bristerna finns
              vänder man tillbaka mot Sverige i de här utfrågningarna.
            </seg>
            <seg n="78f7afc5">
              Det har alltså blivit så inom ramen för Förenta nationernas råd
              för mänskliga rättigheter att odemokratiska stater använder detta
              råd som en sorts plattform för att kritisera demokratiska stater.
              Det var inte riktigt så det var tänkt. Det var inte det som var
              tanken med granskningarna.
            </seg>
            <seg n="12eff378">
              Ett annat fall som diskuterades under utfrågningen av Sverige
              var kritik mot att Sverige inte har kriminaliserat rasistiska
              organisationer. Det finns andra typer av lagar som vi kan använda
              mot dessa och där den svenska uppfattningen är att vi inte kritiserar
              organisationer utan handlingar. Detta drevs sedan i den svenska
              debatten om en del organisationer där man sade att Sverige brister
              i respekten för mänskliga rättigheter. De stater som krävde detta
              utslag i utfrågningen var bland andra Pakistan och Kuba. Från
              vår sida, Folkpartiets och Alliansens, anser vi förstås att diktaturerna
              inte ska sätta dagordningen för detta viktiga arbete.
            </seg>
          </u>
          <note type="speaker" n="c80866a2">
            Anf. 88 BODIL CEBALLOS (MP) replik:
          </note>
          <u who="bodil_ceballos_02855b" xml:id="i-2ed79b2ca45652b6-2" n="306a1466">
            <seg n="0f5c7888">
              Fru talman! Då menar jag att man måste utgå från att vi nu ger
              de här staterna möjligheten att kritisera oss därför att vi inte
              lever upp till de mänskliga rättigheterna. Rasistiska organisationer
              ingår ju inte i den så att säga vanliga listan över mänskliga
              rättigheter. Där håller jag med dig, Fredrik Malm. Man tar ställning
              till de enskilda brotten, inte till organisationerna som sådana.
              Om vi bjuder på den kritiken får vi skylla oss själva i andra
              fall, som tortyr till exempel, där de länderna kritiserar oss.
            </seg>
            <seg n="101a1f64">
              Jag tycker inte att vi ska säga att MR-rådet är dåligt bara för
              att det också råkar ingå diktaturer i det. Ett MR-råd är ju till
              för alla, även för oss. Det är naturligtvis bra att även vi granskas.
              Det är bra att andra länder får ge sin syn på hur de upplever
              oss. Vi ska naturligtvis inte bjuda dem på poängerna.
            </seg>
            <seg n="43c5f3e3">
              Jag fick inte något svar på frågan om vapenexporten. Hur går
              det ihop med att vi också ska jobba för nedrustning, att vi ska
              gå i bräschen för nedrustningen och att vi ska gå i bräschen för
              demokrati och mänskliga rättigheter medan vi samtidigt ska främja
              vapenexport från Sverige? Det går inte ihop. Det går faktiskt
              inte ihop.
            </seg>
          </u>
          <note type="speaker" n="6d7348d5">
            Anf. 89 FREDRIK MALM (FP) replik:
          </note>
          <u who="unknown" xml:id="i-8b0a8c84b91f1675-8" n="5180ecce">
            <seg n="d52197cf">
              Fru talman! Jag hoppas att jag hörde fel, att Miljöpartiet säger
              att vi inte ska säga att MR-rådet i FN är dåligt. Jag skulle vilja
              dra det längre än så. FN:s råd för mänskliga rättigheter saknar
              i dag legitimitet. Det är i dag ett tämligen irrelevant organ.
              Det är därför som det är så viktigt att Sverige, med den trovärdighet
              vi har i internationella sammanhang, lägger större kraft och möda
              på att bidra till en förändring så att Förenta nationernas arbete
              för mänskliga rättigheter kan bli relevant och få legitimitet.
              Det skulle gynna utvecklingen i hela världen.
            </seg>
            <seg n="9554b706">
              Men vad händer om Förenta nationerna brister i det grundläggande
              arbetet för att skydda de mänskliga rättigheterna? Tidigare var
              det ungefär 75 procent av samtliga resolutioner som antogs i detta
              råd som var riktade bara mot staten Israel. Nu har det sjunkit
              en aning ned mot strax över hälften av alla resolutioner. Om vi
              tittar på världen i dag bor det sex och en halv miljon människor
              i Israel och sex sju miljarder på jordklotet. Då är det lite förvånansvärt
              om MR-brotten är så oerhört mycket värre just precis där och inte
              i grannlandet Syrien, inte i grannlandet Egypten och definitivt
              inte i det andra grannlandet Libyen som just nu är ordförande
              i MR-rådet. Det är klart att detta inte är riktigt rimligt.
            </seg>
            <seg n="9a482a4d">
              Om Sverige har ambitioner på det internationella området att
              vara en stark röst inom det internationella samfundet ska vi ta
              fasta på det som regeringen skriver, och Sverige ska höja profilen
              för att kunna reformera FN:s MR-råd.
            </seg>
            <seg n="cf041782">
              Fru talman! När det handlar om vapenexporten delar jag inte Bodil
              Ceballos uppfattning i grunden. Jag är inte pacifist. Jag ansluter
              mig inte till den filosofin. Jag har svårt att se att folkmord
              och krig i världen i dag skulle lösas genom att demokrater inte
              får beväpna sig. Men det är viktigt att det finns en exportkontroll
              av den svenska vapenexporten, att det finns ett starkare demokratikriterium
              och så vidare. Detta är vi givetvis överens om.
            </seg>
          </u>
          <note type="speaker" n="63e3fde7">
            Anf. 90 KERSTIN LUNDGREN (C):
          </note>
          <u who="kerstin_lundgren_c334e3" xml:id="i-dddb68dd6b25a805-0" n="852f18f0">
            <seg n="e6b78b6a">
              Fru talman! Detta är ett enigt betänkande, så man kan naturligtvis
              fundera på varför vi ska ha denna debatt.
            </seg>
            <seg n="c8b77fc7">
              Men till skillnad från Bodil Ceballos vill jag konstatera att
              så inte alltid varit fallet. Vi har haft rätt omfattande debatt
              på detta område. Jag tycker därför att det finns skäl att uppmärksamma
              kammaren och alla andra på att vi nu faktiskt har ett enigt utskott.
              Vi har inte längre den årliga debatten om något av våra organ.
              Sipri har stått på agendan år efter år, men nu är vi överens.
              Det finns det skäl att betona.
            </seg>
            <seg n="d7e2d601">
              Att investera i samarbete är att investera i fred och i ökad
              säkerhet för oss i Sverige och i andra länder. EU:s och FN:s centrala
              roller stryks under i utskottets betänkande och i underlaget till
              regeringens budget. EU är det centrala forumet för svensk utrikes-
              och säkerhetspolitik. Vi vill se att EU kan utvecklas och ta en
              starkare global roll. Det hoppas vi få se under den kommande mandatperioden.
              FN är det centrala globala forumet, och vi ska, precis som regeringen
              betonar i budgeten, sträva efter att ha en tydlig svensk röst
              i FN, såväl policyskapande som ute i fält.
            </seg>
            <seg n="fdaa11d2">
              Sverige ska bidra till att FN med sina freds- och säkerhetsfrämjande
              instrument kan verka både effektivt och kraftfullt. En del av
              detta är naturligtvis det som berörs i två socialdemokratiska
              motioner som handlar om medling och medlingskapacitet. Jag noterar
              att vi är eniga även här om att de insatser som Sverige gör, inte
              minst genom Folke Bernadotteakademin, är en del av de viktiga
              insatserna för att skapa utrymme för fortsatt medling och för
              att förstärka dessa områden.
            </seg>
            <seg n="527f5bc6">
              Fru talman! Jag tycker att det finns skäl att lyfta fram ännu
              ett perspektiv som inte har tagits upp i de tidigare inläggen.
              Det handlar om kvinnor och kvinnors deltagande för att bygga säkerhet.
              Kvinnor är självklart viktiga också i internationell samverkan
              för att kunna utveckla mänskliga rättigheter och för att kunna
              bygga säkerhet för alla.
            </seg>
            <seg n="5c966b9d">
              Det är bra med de signaler som regeringen lämnar när det gäller
              resolution 1325 och de initiativ som signaleras ska komma för
              ökade insatser på detta område. Det är välkommet eftersom det
              är en viktig del för att klara det uppdrag som vi har.
            </seg>
            <seg n="edbb6be8">
              Jag vill kortfattat också beröra det som har tagits upp när det
              gäller mänskliga rättigheter. Det är självklart centralt för vår
              utrikes- och säkerhetspolitik. Det är centralt för människor att
              få sina rättigheter tillgodosedda oavsett var i världen de bor.
              Där är FN naturligtvis den globala aktör där vi möts. MR-rådet
              är en institution som med rätta är kritiserad. Men det är bra
              att vi har en ambition att gå in för att försöka påverka och försöka
              förändra. Det är genom ett aktivt deltagande, genom internationell
              samverkan, genom aktiv debatt och genom att våga vara närvarande
              som vi kan göra vår röst hörd. Då har vi många instrument, men
              detta är ett område där vi naturligtvis ska finnas med.
            </seg>
            <seg n="62c1e3a8">
              Fru talman! Avslutningsvis vill jag beröra det som redan har
              berörts lite grann av Walburga Habsburg Douglas, och det handlar
              om vårt medlemskap i olika organ OSSE, Nordiska rådet och för
              min del, vilket jag särskilt vill understryka, Europarådet. Europarådet
              har en viktig funktion och är den enda mötesplatsen på vår kontinent
              där hela Europa möts. Där skapar vi möjligheter att hävda mänskliga
              rättigheter med domstolens unika roll och med ombudsmannens möjligheter
              att verka över hela vår kontinent och naturligtvis genom de möjligheter
              som den parlamentariska församlingen har att bryta åsikter, inte
              minst där det råder konflikt.
            </seg>
            <seg n="f20e4f9f">
              Tidigare berördes Ryssland och Georgien. Jag kan bara konstatera
              att en av de saker som kommer att göras i den delen är att försöka
              hitta några drag för att föra positionen framåt i en aktivitet
              i början av nästa år där både ryska och georgiska parlamentariker
              ska mötas i en dialog under spännande ledning med ombudsman och
              andra närvarande. Jag hoppas att det ska kunna vara ett sätt att
              öppna en liten dörr på glänt för att komma fram i den mycket konfliktfyllda
              situation som råder i detta område.
            </seg>
            <seg n="7503605c">
              Det är viktigt att vi värnar dessa instrument. De är en del av
              det som kan ge oss alla säkerhet, det som kan ge oss möjligheter
              att bygga en rättsstat och som också kan säkra mänskliga rättigheter,
              inte för vissa utan för alla.
            </seg>
          </u>
          <note n="f498edf9">
            Fru talman! Jag yrkar bifall till förslaget i betänkandet.
          </note>
          <note type="speaker" n="c319fa23">
            Anf. 91 HANS LINDE (V):
          </note>
          <u who="hans_linde_857e1f" xml:id="i-2553badd1218a3f6-0" n="2befdb97">
            <seg n="79812b01">
              Fru talman! Vi debatterar utgiftsområde 5 om internationell samverkan.
              Det är sällan det utgiftsområde som skapar mest debatt i denna
              kammare. Men det innebär inte att detta utgiftsområde är mindre
              viktigt. Hur vi väljer att samverka med andra stater avgör också
              hur vårt land uppfattas internationellt och avgör våra möjligheter
              att påverka. Det är inte alltid så att det är orden i de högtidliga
              deklarationerna som avgör svensk säkerhetspolitik och svensk utrikespolitik
              utan också vårt handlande.
            </seg>
            <seg n="4a764436">
              Detta betänkande är ett tydligt exempel på det. Utskottet skriver
              om Sveriges starka stöd till FN och att det är centralt i svensk
              utrikespolitik. Samtidigt vet vi att Sverige aldrig i modern tid
              haft så få svenska soldater och svenska militärer i just FN-insatser.
              Retoriken om stödet till FN och handlandet går inte hand i hand.
              Det starka stödet i Sveriges riksdag som man talar om i betänkandet
              är knappast något man känner i FN:s medlemskrets, i synnerhet
              inte när Sverige vänder ryggen till FN-insats efter FN-insats
              världen över.
            </seg>
            <seg n="7f8df024">
              Utskottet har i detta betänkande valt att behandla betydligt
              fler och större frågor än bara de som ryms inom utgiftsområdet.
              Man berör EU:s ökade internationella roll, Nordic Battlegroup
              och Sveriges relationer till Nato som är centrala frågor för vårt
              lands säkerhets- och utrikespolitik.
            </seg>
            <seg n="c4134ec7">
              Jag vill därför kortfattat beskriva Vänsterpartiets utgångspunkt.
              Vårt land må vara litet, men vårt välstånd, vår militära alliansfrihet
              och vår i stora delar avsaknad av kolonial historia ger oss en
              unik möjlighet att spela en avgörande roll internationellt. Vi
              ser att världen är i akut behov av länder som konsekvent står
              upp för fred, nedrustning och mänskliga rättigheter oavsett var
              och av vem freden och friheten hotas. Sverige skulle kunna vara
              ett sådant land. Vi skulle kunna spela en avgörande roll som medlare
              i konflikter, som värdar för samtal och som brobyggare i det internationella
              samfundet. Vårt grannland Norge har genom sitt arbete mot klustervapen
              visat att ett litet land kan göra skillnad. Det är alltså inte
              de politiska möjligheterna som saknas, utan det är den politiska
              viljan hos den nuvarande borgerliga regeringen.
            </seg>
            <seg n="cf26eb22">
              För oss är den militära alliansfriheten vår största utrikespolitiska
              och säkerhetspolitiska tillgång. Alliansfriheten är en av förklaringarna
              till att generation efter generation har kunnat leva i fred i
              vårt land. Men alliansfriheten har också gett oss en möjlighet
              att agera internationellt, att spela en positiv roll i konflikter
              och i fredsprocesser.
            </seg>
            <seg n="7dc4148a">
              Därför vänder jag mig som vänsterpartist mot utskottets positiva
              skrivningar om fördjupat samarbete med Nato och den ökade utrikespolitiska
              samordningen inom EU. Det är en internationell samverkan som undergräver
              alliansfriheten, tömmer den på trovärdighet och hotar vårt lands
              möjligheter att agera självständigt internationellt.
            </seg>
            <seg n="52323eb1">
              Sist noterar jag, fru talman, att den borgerliga regeringen har
              ökat stödet till Sipri med 298 000 kronor. Det är självklart välkommet.
              Helsingforss internationella fredsforskningsinstitut spelar en
              avgörande roll genom sina årsböcker och genom sitt arbete i freds-
              och nedrustningsfrågorna. Men detta ska också ses i ljuset av
              att den borgerliga regeringen under flera år har minskat bidraget
              till just Sipri, något som vi i den rödgröna oppositionen i åratal
              har uppmärksammat och starkt kritiserat. Man kan så klart nu spekulera
              i varför den borgerliga Alliansen väljer att göra helt om i frågan
              om Sipri och gå från nedskärningar till satsningar, men jag kan
              notera för att få det till protokollet, att den borgerliga regeringen
              tidigare i år ersatte Rolf Ekéus som ordförande med Göran Lennmarker,
              tidigare moderat ordförande i utrikesutskottet.
            </seg>
            <seg n="d1a5563f">
              Fru talman! Det saknas reservationer i betänkandet. Men när det
              kommer till Sveriges internationella samverkan, vår säkerhetspolitik
              och vår utrikespolitik kan jag garantera att vi i Vänsterpartiet
              kommer att fortsätta i och utanför denna kammare att stå upp för
              en svensk militär alliansfrihet och en självständig svensk utrikespolitik.
            </seg>
          </u>
          <note type="speaker" n="24a6b840">
            Anf. 92 KERSTIN LUNDGREN (C) replik:
          </note>
          <u who="kerstin_lundgren_c334e3" xml:id="i-dddb68dd6b25a805-1" n="852f18f0">
            <seg n="5d0a45ad">
              Fru talman! Det kanske är onödigt med en replik, efter den avslutning
              som Hans Linde hade, men när jag hörde på Hans Lindes inlägg såg
              jag framför mig en storstilad reservation från Vänsterpartiet
              som tog avstånd från den text som han så hårt kritiserade. Jag
              bläddrade och bläddrade i det lilla betänkandet, men jag hittade
              ingen reservation.
            </seg>
            <seg n="f3ca146a">
              Jag är glad för att Hans Linde delar utskottets bedömning. Inte
              ens ett särskilt yttrande är fogat till detta betänkande, och
              det är jag glad för. Jag vill honorera och tacka Hans Linde för
              att han så tydligt står bakom detta betänkande.
            </seg>
          </u>
          <note type="speaker" n="b9b8fcb4">
            Anf. 93 HANS LINDE (V) replik:
          </note>
          <u who="hans_linde_857e1f" xml:id="i-2553badd1218a3f6-1" n="2befdb97">
            <seg n="ff54ec4b">
              Fru talman! Kerstin Lundgren har uppenbarligen missuppfattat
              och inte lyssnat på vad jag har sagt från riksdagens talarstol
              de senaste minuterna.
            </seg>
            <seg n="738a27b4">
              När det kommer till Sveriges budget, de budgetposter som vi behandlar
              i detta betänkande, ser man att vi från Vänsterpartiet tillsammans
              med våra rödgröna vänner självklart står bakom satsningar när
              det gäller OSSE, Europarådet och de olika internationella organisationerna.
              Precis som jag sade i talarstolen välkomnar jag att man nu så
              storstilat väljer att satsa 298 000 kronor mer på Sipri under
              kommande år.
            </seg>
            <seg n="f9ad31bb">
              Däremot har vi i Vänsterpartiet stora invändningar när det gäller
              bedömningarna i texten, och jag har redogjort för dem från talarstolen.
              Jag tror inte att någon i denna kammare eller utanför kammaren
              tvekar om var Vänsterpartiet står när det gäller frågor om svensk
              militär alliansfrihet.
            </seg>
          </u>
          <note type="speaker" n="4d113ac3">
            Anf. 94 KERSTIN LUNDGREN (C) replik:
          </note>
          <u who="kerstin_lundgren_c334e3" xml:id="i-dddb68dd6b25a805-2" n="852f18f0">
            <seg n="5250bd89">
              Fru talman! Jag är fortsatt glad över att Hans Linde inte har
              skrivit en rad i detta betänkande. Oavsett vad han säger delar
              han uppenbarligen den text som utskottet enhälligt samlat sig
              bakom.
            </seg>
          </u>
          <note n="71735ac8">
            Tack, Hans Linde, för detta!
          </note>
          <note type="speaker" n="0dafd3c7">
            Anf. 95 HANS LINDE (V) replik:
          </note>
          <u who="hans_linde_857e1f" xml:id="i-2553badd1218a3f6-2" n="2befdb97">
            <seg n="6c3417e0">
              Fru talman! Nu ska Kerstin Lundgren inte försöka lägga ord i
              munnen på mig som jag inte kommer att uttala. Vi i Vänsterpartiet
              har ställt oss bakom, precis som jag sade i mitt anförande och
              i min förra replik, de anslag man ger till OSSE, Sipri, Europarådet
              och så vidare. Däremot har vi starka invändningar mot betänkandets
              text, och det har jag nu framfört från riksdagens talarstol, vilket
              förs till protokollet. Jag tror inte att någon i eller utanför
              denna kammare kan undgå att förstå var Vänsterpartiet står i de
              här viktiga utrikespolitiska och säkerhetspolitiska frågorna.
            </seg>
          </u>
          <note type="speaker" n="adc57374">
            Anf. 96 DÉSIRÉE PETHRUS ENGSTRÖM (KD):
          </note>
          <u who="desiree_pethrus_7187d8" xml:id="i-30fd5c0b884b3b83-0" n="e7ea5b23">
            <seg n="b17d5ca3">
              Fru talman! Det här är min första debatt som ledamot i utrikesutskottet,
              och det känns lite spännande.
            </seg>
            <seg n="f1658fa8">
              Vi debatterar, som sagt, utgiftsområde 5, Internationell samverkan.
              Det är ett budgetområde där vi satsar 2 miljarder kronor medel
              som ska gå till internationella organisationer som vi anser främjar
              fred och säkerhet. Det går till fredsforskning, utbildning, samverkan
              i exempelvis Nordiska rådet, FN med flera. Sverige deltar i flera
              fredsbevarande insatser och ser vikten av att också arbeta konfliktförebyggande.
              Det är oerhört viktigt. Målet med budgeten på detta område är
              att genom svensk medverkan bidra till att genom internationella
              fredsfrämjande insatser förebygga, hantera och lösa kriser och
              konflikter samt bidra till fredsbyggande.
            </seg>
            <seg n="3a55db8b">
              För mig som kristdemokrat är det viktigt att slå fast Sveriges
              internationella ansvar. Vi har ett ansvar för att förhindra, dämpa
              och lösa konflikter runt omkring vår jord. Precis som Bodil Ceballos
              sade i talarstolen är det som hände i helgen någonting som påverkar
              oss och där måste vi tänka globalt, inte bara lokalt.
            </seg>
            <seg n="e336e6bf">
              Dessa insatser ska också bidra till att förbättra möjligheten
              att nå andra viktiga mål, till exempel fattigdomsbekämpning, demokrati
              och mänskliga rättigheter. På många håll i världen finns det stora
              konflikter som drabbar civilbefolkningen allvarligt. Vi måste
              då ibland ingripa med både militära och civila insatser. Det kan
              handla om väpnad trupp, militära observatörer, poliser, diplomater
              och andra civila experter inom till exempel rättsområdet. Dessa
              ska operera för att säkra den humanitära hjälpen och för utveckling
              i landet. Vi ska naturligtvis också uppmuntra dialog och förebyggande
              av konflikter. Det är det viktigaste.
            </seg>
            <seg n="fbfbc6fc">
              I arbetet med att bygga fred och säkerhet samverkar många olika
              aktörer, men för Sverige intar Europeiska unionen en särställning.
              Vi driver också på för att Europeiska unionen ska bli en global
              aktör.
            </seg>
            <seg n="25d2ea21">
              Ett starkt stöd till FN är också viktigt i svensk utrikespolitik.
              Tillsammans med FN, OSSE, Europarådet och samarbetet med Nato
              och de länder som ingår i Partnerskap för fred-samarbetet utgör
              det själva kärnan i den svenska utrikes- och säkerhetspolitiken.
            </seg>
            <seg n="7b45cd89">
              Inom EU:s gemensamma säkerhets- och försvarspolitik återfinns
              en rad både civila och militära insatser där Sverige deltar. Bland
              de militära insatserna kan nämnas operation Atalanta utanför Somalias
              kust vars främsta syfte är att se till att humanitär hjälp till
              Somalia verkligen når fram. I den civila delen ingår exempelvis
              EU:s rättstatsinsats Eulex i Kosovo. Utöver dessa insatser har
              Sverige stora åtaganden med deltagande i ISAF i Afghanistan, med
              Kfor som arbetar med en säkerhetssektorreform i Kosovo samt med
              Nordic Battlegroup där förberedelser pågår inför en ny beredskapsperiod
              under första halvåret 2011.
            </seg>
            <seg n="bf8cb440">
              Under förra året har även Europeiska kommissionens stabilitetsinstrument
              använts inom flera områden. Sedan det inleddes för tre år sedan
              har det tilldelats omkring 2 miljarder euro för perioden 20072013.
              Förra året användes det som stöd för Gaza, vid terrorbekämpning
              i Pakistan och för rättegångar i Kenya och på Seychellerna mot
              personer som gripits i samband med EU:s militära insats Atalanta.
            </seg>
            <seg n="00edd3c1">
              Ett internationellt ansvar inbegriper förstås inte bara direkta
              insatser utan också det fredsförebyggandet arbetet. Som tidigare
              ordförandeland för Burundikommittén inom ramen för FN:s fredsförebyggande
              kommission och som största givare till FN:s fredsbyggande fond
              har Sverige en oerhört viktig roll att spela. Det är bra att Sverige
              även i fortsättningen kommer att arbeta aktivt med att göra FN:s
              fredsbyggandesystem till ett effektivt verktyg för att överbrygga
              glappet mellan direkta krishanteringsinsatser och ett mer långsiktigt
              utvecklingsarbete. Här vill jag också betona de olika utbildnings-
              och forskningsinsatser som genomförs på såväl FN- som EU-nivå.
              Vi har Folke Bernadotteakademins fokus på att förbättra FN:s medlingskapacitet
              men också Sveriges och Finlands gemensamma planer på att få till
              stånd ett Europeiska unionens fredsinstitut, som ska fördjupa
              de europeiska kunskaperna om fredsarbete och engagemang i konfliktlösande
              insatser.
            </seg>
            <seg n="f927ca51">
              Fru talman! Jag vill i detta anförande någon här har varit inne
              på det också passa på att nämna det viktiga arbete som Sverige
              nu bedriver för att stärka kvinnors situation i krig och konflikter.
              Centrala utgångspunkter i detta arbete är säkerhetsrådets resolution
              1820 om sexuellt våld i konflikter och säkerhetsrådets resolution
              1325 om kvinnor, fred och säkerhet. Dessa resolutioner uttalar
              att sexuellt våld i krig är att anse som krigsbrott samt vikten
              av kvinnors delaktighet i konfliktlösning och fredsprocesser.
            </seg>
            <seg n="378952ae">
              Det är glädjande att regeringen har tagit dessa resolutioner
              på allvar. Vid mitt besök i FN tidigare under hösten mötte jag
              kommissionären Margot Wallström, som har fått ett starkt svenskt
              stöd för att starta upp en enhet som nära medarbetare till FN:s
              generalsekreterare, med syfte att bekämpa sexuellt våld i krig
              och konflikter, just nu med stort fokus på situationen i Kongo.
            </seg>
            <seg n="f275d5f8">
              Wallström berättade hur hon vill arbeta och prioritera på olika
              områden. Några sådana områden är att få slut på straffriheten
              för de grymma brotten, att kvinnors röster måste få höras, att
              mobilisera det politiska ledarskapet, att öka kunskapen om sexuellt
              våld och vilka verktyg som kan användas för att stoppa de grymma
              övergreppen samt att koordinera insatser inom FN och med andra
              aktörer för att förebygga och hitta varningssystem som i god tid
              kan uppmärksamma problem.
            </seg>
            <seg n="9cba5494">
              För att kunna arbeta effektivt till stöd för kvinnor krävs att
              kvinnor också deltar i fredsbevarande insatser som FN genomför
              världen över. Därför är det glädjande att en svensk nu också har
              fått en högre tjänst på UNPOL, som är FN:s organ på polisområdet.
              Där är Ann-Marie Orler chef för flera tusen poliser i FN:s fredsbevarande
              insatser. Hon arbetar för att få fler kvinnliga poliser ute i
              fält. Det är nu 9,2 procent kvinnor inom kåren, vilket är en ökning,
              men det behövs förstås ännu fler.
            </seg>
            <seg n="26b651a0">
              Orler och Wallström har nu stora möjligheter att från olika håll
              verka för att förbättra situationen för kvinnor i världen. De
              har två viktiga nyckelroller för att på ett tydligt sätt uppmärksamma
              hur kvinnor drabbas av krig och konflikter och vad vi faktiskt
              kan göra för att förändra och förebygga. Regeringen har tydligt
              aviserat att man vill lyfta fram kvinnors roll i krig och konflikter,
              vilket är en viktig markering.
            </seg>
          </u>
          <note n="c84a96c3">
            Med detta vill jag, fru talman, yrka bifall till förslaget i
            utskottets betänkande.
          </note>
          <note type="speaker" n="0547e40a">
            Anf. 97 BODIL CEBALLOS (MP) replik:
          </note>
          <u who="bodil_ceballos_02855b" xml:id="i-2ed79b2ca45652b6-3" n="306a1466">
            <seg n="4e902d9d">
              Fru talman! Jag kan inte låta bli att ställa en fråga, eftersom
              Désirée Pethrus Engström tog upp just Burundikommittén. Jag har
              försökt leta på nätet vad den faktiskt gör och på vilket sätt
              Sverige har påverkat arbetet. Vi har tydligen lett arbetet, men
              vilket resultat har det fått?
            </seg>
            <seg n="4e398dfb">
              Under lite drygt ett år har jag engagerat mig i de burundiska
              flyktingar som har skickats tillbaka från Sverige till Burundi
              och många av dem som fortfarande är kvar här, en del av dem till
              och med gömda. Många har varit tvungna att fly vidare. Ett par
              av dem har flytt till Uganda, där de sedan har blivit erkända
              som kvotflyktingar.
            </seg>
            <seg n="2e26b388">
              Jag skulle vilja veta på vilket sätt Sverige har arbetat med
              Burundikommittén för att verkligen göra Burundi säkrare, med tanke
              på att de flyktingar som vi skickar tillbaka flyr därifrån det
              första de gör eller också lever de gömda i Burundi.
            </seg>
          </u>
          <note type="speaker" n="ee10bcaf">
            Anf. 98 DÉSIRÉE PETHRUS ENGSTRÖM (KD) replik:
          </note>
          <u who="desiree_pethrus_7187d8" xml:id="i-30fd5c0b884b3b83-1" n="e7ea5b23">
            <seg n="967e4fd0">
              Fru talman! Jag kan tyvärr inte svara på det. Jag har inte den
              informationen. Däremot tycker jag att det är viktigt att vi finns
              med i den typen av insatser. Det kan jag säga generellt.
            </seg>
            <seg n="92914a04">
              Jag kan inte svara på Bodil Ceballos fråga. Men jag ska gärna
              ta reda på det.
            </seg>
          </u>
          <note type="speaker" n="237e4af4">
            Anf. 99 BODIL CEBALLOS (MP) replik:
          </note>
          <u who="bodil_ceballos_02855b" xml:id="i-2ed79b2ca45652b6-4" n="306a1466">
            <seg n="cd600084">
              Fru talman! Det tackar jag för. Jag har försökt leta vad Sverige
              faktiskt gör i Burundikommittén och har inte hittat några dokument
              i alla fall inte på nätet så jag tar tacksamt emot den informationen.
              Jag kan också tänka mig att många burundier skulle vilja veta
              hur vi påverkar freds- och säkerhetsarbetet i deras land.
            </seg>
            <seg n="ee438536">
              Burundi är ett av de länder som ligger högt på listan över svaga
              stater eller till och med failed states, som det kallas, eftersom
              de inte kan klara av att skydda sin egen befolkning och det är
              stora motsättningar mellan olika grupper, med grupper som inte
              håller med regeringen och särskilt presidenten.
            </seg>
            <seg n="3efcc99c">
              Jag tar gärna emot den informationen när tillfälle ges.
            </seg>
          </u>
          <note type="speaker" n="6358e77b">
            Anf. 100 DÉSIRÉE PETHRUS ENGSTRÖM (KD) replik:
          </note>
          <u who="desiree_pethrus_7187d8" xml:id="i-30fd5c0b884b3b83-2" n="e7ea5b23">
            <seg n="564633d0">
              Fru talman! Jag kan bara säga att jag tycker att detta är en
              fråga som vi bör titta vidare på. Det kan ju handla om liknande
              insatser som vi kan göra på flera olika ställen. Därför bör vi
              naturligtvis följa upp arbetet.
            </seg>
            <seg n="f2abd574">
              Den typen av insatser är viktiga för att just följa upp hur man
              får ett land att gå vidare och jobba förebyggande. Detta är bara
              ett exempel. Jag hoppas verkligen att vi kan återkomma och hitta
              fler bra exempel som vi kan arbeta vidare med.
            </seg>
          </u>
          <note type="speaker" n="4e2e33cd">
            Anf. 101 KENT HÄRSTEDT (S):
          </note>
          <u who="kent_harstedt_3f5ee6" xml:id="i-167eb1ea283e95a1-0" n="91314d41">
            <seg n="283f1b2b">
              Fru talman! Vi behandlar utrikesutskottets betänkande UU1. Jag
              har tänkt ta upp ett par olika socialdemokratiska motioner. Men
              jag vill börja i en lite annan ända. Walburga Habsburg Douglas
              kastade tidigare en handske, och jag vill ta upp den.
            </seg>
            <seg n="503d5fa0">
              Jag har själv engagerat mig och intresserat mig för området konsulärt
              bistånd och suttit med i utredningen om konsulärt bistånd under
              ledning av Mats Svegfors. Habsburg Douglas kunde inte låta bli
              att ta upp neddragningen av Regeringskansliets resurser. Då har
              jag en fråga till Walburga Habsburg Douglas som jag tänkte att
              hon kunde förbereda sig att svara på.
            </seg>
            <seg n="f8a980ff">
              Vilka ambassader av konsulärt slag som ger svenskt konsulärt
              stöd öppnades för de 670 miljoner som budgeten ökade med förut?
              Det är ju de pengarna vi minskar nu. Inför det svenska EU-ordförandeskapet
              ökade budgeten med 670 miljoner. Nu har riksdagen fattat beslut
              om att dra ned det stödet med 300 miljoner.
            </seg>
            <seg n="1d00a9f7">
              Vilka beskickningar öppnades som nu behöver stängas på grund
              av de 300 miljonerna? Det var ju det som Habsburg Douglas tog
              upp i sitt anförande. Det kan vara intressant att veta. Jag tror
              nämligen inte att det finns en enda, men det kan ju Habsburg Douglas
              upplysa kammaren om.
            </seg>
            <seg n="32eb6ebd">
              Detta betänkande berör flera viktiga områden. Svenska institutet
              driver en mycket viktig verksamhet. Det är glädjande att se att
              de får ett tillskott av resurser. Jag tror väldigt mycket på den
              form av komplementär diplomati som Svenska institutet står för.
              Vid sidan av vår närvaro internationellt och militärt, genom bistånd
              och genom utrikeshandel, finns det andra sektorer där det är mycket
              viktigt att Sverige finns företrätt och där vi bedriver marknadsföring,
              sprider närvaro och också bjuder in personer till Sverige genom
              stipendier, utbyte och annat.
            </seg>
            <seg n="4b223d8c">
              Därför är det glädjande att se att Svenska institutet får ökat
              inflytande.
            </seg>
            <seg n="2011966b">
              Sedan till två områden där vi har motionerat men inte reserverat
              oss, fast vi tycker att de är oerhört angelägna. Här vill jag
              be den närvarande biståndsministern att uppmärksamma att det kanske
              finns ett och annat som jag tror kan vara viktiga idéer för framtiden.
            </seg>
            <seg n="8c121c37">
              Vi har motionerat om att vi borde ge instruktioner till Swedfund,
              se till att delar av de resurser som Swedfund får också kan specialdestineras
              till miljö- och klimatförbättrande insatser i utvecklingsländerna
              och särskilt ge stöd till företag. Det handlar om att vi kan styra
              mikrolån och krediter mot miljöteknik och införa miljöbokslut
              i biståndet, att vi faktiskt vet vad det leder fram till. Vi vill
              också satsa på forskning och utbildning i Sverige om hur utvecklingsländerna
              kan finna vägar till utveckling utan att behöva genomgå de utvecklade
              ländernas misstag.
            </seg>
            <seg n="9da3113a">
              Jag vill sedan säga ett par ord om EU:s krishantering. Det kommer
              att diskuteras här senare i eftermiddag om så kallad NBG. Men
              vi konstaterar att det finns anledning att se över hur användbar
              och kostnadseffektiv den modellen är. EU:s snabbinsatsstyrka har
              hitintills aldrig använts, och det finns skäl att reflektera över
              detta.
            </seg>
            <seg n="221c9989">
              Till sist skulle jag vilja belysa Sipri, men jag ser att talartiden
              är slut nu.
            </seg>
          </u>
          <note type="speaker" n="8e8ef2eb">
            Anf. 102 WALBURGA HABSBURG DOUGLAS (M) replik:
          </note>
          <u who="walburga_habsburg_douglas_f74999" xml:id="i-5bd08279a3d95f93-1" n="f37109f8">
            <seg n="d3776d19">
              Fru talman! Tack så mycket för frågan! Jag vill egentligen ställa
              en motfråga.
            </seg>
            <seg n="556bb90a">
              Först och främst vill jag säga att det är klart att det inte
              finns någon specifik ambassad som man kan säga har blivit öppnad
              genom de aktuella pengarna. Men egentligen vill jag fråga vad
              Kent Härstedt menar.
            </seg>
            <seg n="72e8c09e">
              Ska vi vidare försöka att sköta Utrikesdepartementet i underskott,
              som ofta hände under socialdemokratisk ledning? Eller ska vi visa
              att vi kan dra ned, vilket vi gjorde efter ordförandeskapet, och
              försöka behålla vad som behöver behållas?
            </seg>
            <seg n="4abbccf9">
              Frågan är inte riktigt vad vi har öppnat. Frågan är, om vi drar
              ned nu: Var ska vi börja?
            </seg>
          </u>
          <note type="speaker" n="d2fe5199">
            Anf. 103 KENT HÄRSTEDT (S) replik:
          </note>
          <u who="kent_harstedt_3f5ee6" xml:id="i-167eb1ea283e95a1-1" n="91314d41">
            <seg n="5caefe4e">
              Fru talman! Man kan göra både och. Man kan både svara och ställa
              en fråga. Det var synd att ni inte tog chansen första gången,
              men det finns en chans till.
            </seg>
            <seg n="a40a2b3a">
              Regeringen fick en ökad budget med 670 miljoner. Det var för
              att man skulle klara EU-ordförandeskapet. När de pengarna är förbrukade
              för det ändamålet bör man väl återgå till sin normala budget.
            </seg>
            <seg n="9c7e20fe">
              I det här fallet har Regeringskansliet fortsatt att svälla. Aldrig
              någonsin har Regeringskansliet haft så stor personal som nu. Det
              är regeringens egen redovisning. Ni pratar ofta om effektivitet,
              ordning och reda och att vi ska använda pengarna på ett bra sätt.
              Hur kan man då tycka att det är acceptabelt att budgeten ökar
              med 670 miljoner för ett ändamål och att man helt plötsligt ska
              lära sig att leva med en större kostym utan att man har den extra
              ansvarsuppgiften, som man hade de här pengarna för?
            </seg>
            <seg n="b6983f2d">
              Det talas mycket om att ambassader nu ska tvingas läggas ned
              och annat. Walburga Habsburg Douglas tog själv upp den frågan.
              Därför är det väl rimligt att fråga: Varför ska ambassader läggas
              ned? Det har ju inte öppnats några nya med de här pengarna. Varför
              ska då de betala priset för det?
            </seg>
            <seg n="2a80b544">
              I stället betalas fler och fler beskickningar med en större anslagsram
              från biståndsbudgeten, enligt biståndsministerns egen redovisning
              till utrikesutskottet som säkert Habsburg Douglas har läst.
            </seg>
            <seg n="1b659e41">
              Min fråga är igen: Vilka ambassader ska tvingas läggas ned? Det
              har ju inte öppnats några nya med de 670 miljonerna. De var till
              för EU-ordförandeskapet.
            </seg>
          </u>
          <note type="speaker" n="17e98693">
            Anf. 104 WALBURGA HABSBURG DOUGLAS (M) replik:
          </note>
          <u who="walburga_habsburg_douglas_f74999" xml:id="i-5bd08279a3d95f93-2" n="f37109f8">
            <seg n="c0169a72">
              Fru talman! Man kan inte säga att den eller den ambassaden har
              öppnats för de där pengarna. Jag tror faktiskt att debatten mycket
              mer ska handla om: Hur kan man dra ned med så mycket pengar utan
              att krympa våra konsulära möjligheter?
            </seg>
            <seg n="3aff0451">
              Om vi pratar om internationell samverkan och det är faktiskt
              titeln på vårt betänkande måste vi se till att vi kan bibehålla
              den internationella samverkan i en värld som blir allt farligare.
              Därför vore det fullständigt vansinnigt att dra ned i ett sådant
              här ögonblick. Vi har själva, som alla har sagt under debatten,
              i helgen sett vad som kan hända om den internationella samverkan
              inte riktigt fungerar. Vad ska hända när vi behöver dra ned på
              ambassaderna?
            </seg>
            <seg n="88a18168">
              Jag tycker att det är väldigt kortsiktigt och farligt att man
              har dragit ned på det här anslaget, eftersom vi på något sätt
              måste spara in detta. Och vi ska göra det, eftersom vi inte ska
              regera med ett underskott.
            </seg>
          </u>
          <note type="speaker" n="45890b81">
            Anf. 105 KENT HÄRSTEDT (S) replik:
          </note>
          <u who="kent_harstedt_3f5ee6" xml:id="i-167eb1ea283e95a1-2" n="91314d41">
            <seg n="fee2eb35">
              Fru talman! Det är märkligt att det här med effektivitet och
              rationaliseringar och ordning och reda tydligen ska gälla alla
              utom regeringen.
            </seg>
            <seg n="909138de">
              Det handlar om en slimmad kostym, om att lära sig att leva med
              den kostym man har och kanske en normal kostnadsuppräkning. Flera
              av de här institutionerna får knappt en inflationsuppräkning på
              sina konton. Vi kan titta på Sipri under de kommande åren. De
              kommer att ha samma kostym i flera år framöver. Men detta gäller
              tydligen inte regeringen, utan där ska man helt plötsligt få en
              kraftig ökning av anslaget. Helt plötsligt ska detta inlemmas,
              och man ska lära sig att leva med större kostym.
            </seg>
            <seg n="5ad6ef15">
              Vad jag försöker säga är: Om man har ökat anslaget med 670 miljoner
              har det säkert funnits viktiga uppgifter att utföra för de pengarna.
              Det är mycket resor och mycket extrapersonal. Det är översättning,
              transporter och mycket annat. Det kommer mycket kostnader med
              att vara EU-ordförande. Det har vi all respekt för. Men att det
              sedan ska övergå till att bli kostnadsbärande för andra delar
              av regeringens anslag tycker jag inte är självklart.
            </seg>
            <seg n="a14b2401">
              Om en annan myndighet i Sverige skulle få ett extra anslag ett
              år för en specifik uppgift blir det inte naturligt att de därefter
              för alltid ska ha de pengarna. Så resonerar ni inte på andra områden,
              bara när det gäller er själva, och det tycker jag är märkligt.
            </seg>
          </u>
          <note type="speaker" n="2e221b5e">
            Anf. 106 Statsrådet GUNILLA CARLSSON (M):
          </note>
          <u who="gunilla_carlsson_bef48a" xml:id="i-86e72d8b9330c5ae-0" n="f27bbcdf">
            <seg n="cd0db2be">
              Fru talman! Tack för att jag som statsråd på Utrikesdepartementet
              får en möjlighet att kommentera den ordväxling som skedde, eftersom
              man nu hanterar ett viktigt betänkande. Det gäller framför allt
              diskussionen om Regeringskansliets besparingsbeting som riksdagen
              nu har givit till oss.
            </seg>
            <seg n="fbd2d793">
              Jag tycker att det är viktigt att inte minst utrikesutskottet
              är medvetet om detta. Det är en väldigt snabb besparing som Regeringskansliet
              ombetts att göra, 300 miljoner kronor under nästa år. Detta kommer
              naturligtvis till stor del att bäras av UD, eftersom Utrikesdepartementet
              är en så stor del av Regeringskansliet.
            </seg>
            <seg n="ea6ce104">
              Den ökade kostnaden var inte bara en kompensation för ordförandehalvåret.
              Uppbyggnaden skedde framför allt före ordförandeskapet, för att
              vi skulle kunna förbereda oss, kunna vara på plats och kunna genomföra
              ett fantastiskt ordförandeskap. Det gjorde att vi också kunde
              åstadkomma mycket resultat.
            </seg>
            <seg n="a1d99544">
              Men det är också så att riksdagen till exempel nu vill se att
              vi har en ökad ambitionsnivå på det konsulära området. Vi har
              förstärkt krishanteringsmekanismer. Vi har över lag ett ökat kostnadsläge.
              Och mycket av detta är kostnadsdrivande, eftersom en stor del
              av verksamheten sker utomlands.
            </seg>
            <seg n="87f0d230">
              Jag tycker att det är viktigt att vi vid senare tillfällen återkommer
              till detta och att vi diskuterar det försämrade säkerhetsläget
              på många av våra beskickningar utomlands. Det blir i sig kostnadsdrivande
              för förvaltningsanslagen.
            </seg>
            <seg n="6bd05dac">
              Vi sitter nu på Utrikesdepartementet och hanterar rätt drastiska
              besparingsförslag som ska tuggas igenom i Regeringskansliet, i
              regeringen. Sedan kommer en stor del av detta förmodligen att
              drabba just utrikesförvaltningen. Det var därför det var intressant
              att höra detta. Jag instämmer fullständigt i det som Walburga
              Douglas sade.
            </seg>
            <seg n="a75d18ab">
              Det kommer att drabba vår verksamhet utomlands. Det riskerar
              att påverka Sveriges anseende. Jag tycker att det är bra att utrikesutskottet
              nu är förberett på detta. Vi får återkomma till den debatten,
              men jag ville ändå göra ett klarläggande.
            </seg>
            <seg n="05421d26">
              Jag tror, fru talman, att kollegan, ledamoten, Härstedt är mycket
              medveten om den ökade ambitionsnivån när det gäller svensk närvaro
              runt om i världen. Vi trodde att det var någonting som vi delade
              med Socialdemokraterna. Men nu blir det nog, tyvärr, rätt snabba
              och drastiska besparingar. De ska genomföras, för det har riksdagen
              bestämt.
            </seg>
          </u>
          <note type="speaker" n="d727f388">
            Anf. 107 KENT HÄRSTEDT (S) replik:
          </note>
          <u who="kent_harstedt_3f5ee6" xml:id="i-167eb1ea283e95a1-3" n="91314d41">
            <seg n="fd1ef3f3">
              Fru talman! Välkommen till er egen politik, biståndsminister
              Gunilla Carlsson! Det är precis den här politiken som gäller för
              alla andra myndigheter i landet. Andra myndigheter får inte sådana
              här ökningar.
            </seg>
            <seg n="82774073">
              Är det något speciellt år, någon speciell verksamhet, kungabröllop
              eller andra saker får man ett extra anslag. Sedan är den verksamheten
              eller den tillställningen över det må vara som biståndsministern
              säger, att man får förberedelsetid och avvecklingstid.
            </seg>
            <seg n="83757fe9">
              När beslutet om de här pengarna fattades var det ganska klart
              vad ändamålet var. Biståndsministern är själv noggrann med detta
              inom sitt eget verksamhetsområde. Det är konstigt att man slår
              knut på sig själv just i detta sammanhang, för här ska inte samma
              principer gälla.
            </seg>
            <seg n="0a3c8c96">
              Jag tycker att det hade varit rättvist att säga: Ja, de här pengarna
              var för EU-ordförandeåret. Därefter har vår kostym svällt. Vi
              har fått mer och mer att göra, och vi behöver fortsatt ha de pengarna.
              I stället försöker man få det till att handla om beskickningar
              och om konsulär krishantering. Jag var med och utredde vår konsulära
              organisation och de lagförslag som klubbats vad gäller vår konsulära
              krisberedskap. Det är inte vad det här handlar om. Det här var
              670 miljoner till EU-ordförandeskapet som inte hade med krishanteringen
              att göra, inte över huvud taget. Det är ni som prioriterar att
              det ska göras neddragningar i Sveriges krisberedskap i så fall.
              Det har ingenting att göra med de 670 miljoner som handlar om
              EU-ordförandeskapet.
            </seg>
          </u>
          <note type="speaker" n="3f75d0a2">
            Anf. 108 Statsrådet GUNILLA CARLSSON (M) replik:
          </note>
          <u who="gunilla_carlsson_bef48a" xml:id="i-86e72d8b9330c5ae-1" n="f27bbcdf">
            <seg n="09fd3d64">
              Fru talman! Jag tror att Kent Härstedt nu tar tillfället i akt
              att försöka skyla över sin egen politik, eftersom det här naturligtvis
              har väckt mycket stor förstämning, givet att det har uppfattats
              som att vi skulle kunna ha en enighet om den ram som Regeringskansliet
              brukar yrka på till riksdagen och som man anser sig behöva för
              att kunna fullgöra de åtaganden som riksdagen många gånger tycker
              att man ska göra.
            </seg>
            <seg n="7f4a9f63">
              Jag försökte bara förklara att vi har haft ökade kostnader, inte
              minst på Utrikesdepartementet, för en höjd konsulär ambitionsnivå
              i enlighet med fattade beslut, att vi har förstärkt säkerheten
              på grund av ett försämrat säkerhetsläge på många av våra beskickningar
              utomlands vilket driver upp kostnaderna. Överlag är kostnadsläget
              som UD drabbas av något annorlunda, eftersom det är mycket utländsk
              verksamhet som gör att pris- och löneomräkningen ibland slår annorlunda
              mot just utrikesförvaltningen. Och eftersom utrikesförvaltningen
              är en så stor del av Regeringskansliet sitter vi nu och tittar
              på just ambassader, eftersom de utgör en stor del av kostnadsmassan.
              Det är inte konstigare än så. Det är viktigt att man är medveten
              om detta.
            </seg>
            <seg n="0f92a295">
              Välkommen till vår egen politik, sade Härstedt. När till exempel
              myndigheten Sida, som jag har ansvar för, har fått ökat ansvar
              för en del områden eller behöver göra förbättringsarbeten har
              vi skickat med mer förvaltningsanslag det är rätt naturligt och
              dessa får man sedan behålla. 670 miljoner kronor beskrivs nu som
              att det var engångsbeloppet för EU. Men glöm inte att vi samtidigt
              har höjt krishanteringsförmågan i Regeringskansliet, höjt den
              konsulära ambitionen och att vi har ett ökat kostnadsläge utomlands.
              Vi ska nu hantera det här så ansvarsfullt vi kan som regering.
              Men jag tycker att det är viktigt att utrikesutskottet förstår
              att en del ambitioner som vi har när det gäller nya åtaganden,
              miljökonferenser, närvaro runt omkring i världen kan riskera att
              naggas i kanten. Vi måste nu verkligen värna kärnverksamheter.
            </seg>
          </u>
          <note type="speaker" n="1ce49133">
            Anf. 109 KENT HÄRSTEDT (S) replik:
          </note>
          <u who="kent_harstedt_3f5ee6" xml:id="i-167eb1ea283e95a1-4" n="91314d41">
            <seg n="75782876">
              Fru talman! Det är intressant. I så fall kan man säga grattis
              till 370 miljoner extra, för ni fick ju behålla 370 miljoner.
              Men 670 miljoner blev det inte kvar.
            </seg>
            <seg n="a17ca7a4">
              Jag tycker att det här är en rimlig avvägning. Biståndsministern
              beskriver det som att man förväntar sig att man ska leva vidare
              med 670 miljoner när man har fått ett specialanslag. Vi kan gå
              tillbaka och se vad som stod i beslutet, för det var ganska tydligt
              vad det gällde. Man tar sedan för givet att det för all framtid
              ska gälla för alla möjliga andra saker och att det naturligt ska
              matas in i Regeringskansliets budget.
            </seg>
            <seg n="6277f1da">
              Jag tycker att det är ganska nyttigt att den policy som så ofta
              förfäktas av regeringen också får gälla er själva. Igen vill jag
              konstatera att Regeringskansliet här hemma aldrig har haft större
              kostym, aldrig haft fler anställda människor än nu, så det här
              handlar inte bara om den konsulära verksamheten ute i världen.
            </seg>
            <seg n="d6a033f4">
              När det sedan gäller de 370 miljonerna extra som ni nu har handlar
              40 miljoner om UD. Det måste ändå vara ett tillskott, för vi är
              ju inte ordförandeland i EU längre. 40 procent av de 370 miljonerna
              måste i så fall räknas som ett extra anslag till UD, för ni har
              ju inte kvar de arbetsuppgifter som EU-ordförandeskapet medförde.
            </seg>
          </u>
          <note type="speaker" n="e6c4bbce">
            Anf. 110 Statsrådet GUNILLA CARLSSON (M) replik:
          </note>
          <u who="gunilla_carlsson_bef48a" xml:id="i-86e72d8b9330c5ae-2" n="f27bbcdf">
            <seg n="4134b8a9">
              Fru talman! Jag vill avsluta debatten med att säga att Kent Härstedt,
              som ju var delaktig i regeringen fram till 2006, vet om att vi
              då ärvde ett underskott på ungefär 100 miljoner kronor i utrikesförvaltningen.
              Det har vi nu nogsamt städat bort. Det har inneburit att vi har
              varit tvungna att göra riktiga kostnadsnedskärningar. Nu kommer
              vi att tvingas göra ytterligare i minst denna storleksordning,
              är jag rädd för.
            </seg>
            <seg n="505d2fda">
              Jag vill bara för alla understryka att antalet personer nu är
              tillbaka i samma nivå som före ordförandeskapet. Jag kan också
              konstatera att det här i riksdagen finns en jättehög ambitionsnivå
              för den svenska närvaron utomlands. Det finns en risk nu att besparingarna
              kommer att innebära att vi inte genomför det som förväntas. Det
              tycker jag är viktigt att utrikesutskottet och hela kammaren är
              medvetna om.
            </seg>
            <seg n="3dba5958">
              Vi försöker hantera skattebetalarnas pengar så omsorgsfullt som
              vi kan. Det var därför det var olyckligt att vi nu fick den här
              stora besparingen. Det riskerar, som sagt var, att minska vår
              förmåga att följa den ambitionsnivå som vi många gånger tycker
              att riksdagen ger till oss.
            </seg>
            <seg n="64f3d2a6">
              Vi ska göra så gott vi kan. Men jag är rädd, fru talman, att
              vi kommer att behöva återkomma och diskutera ytterligare ambassadnedläggningar,
              att vi kommer att behöva friställa människor som skulle behövas
              för att tänka ut vad som är nytt, vad som behövs i utrikespolitiken
              framöver för att kunna möta de globala utmaningarna.
            </seg>
            <seg n="c37725a9">
              Jag är också lite rädd att det kommer att riskera det förnyelse-
              och förbättringsarbete som vi har gjort på biståndsområdet. Det
              är nya kompetenser som behövs. Det är en kvalitetssäkring som
              behöver göras. I förhållande till många andra länder har inte
              Sverige höga administrationskostnader.
            </seg>
            <seg n="c89c31e9">
              Jag kan också konstatera, fru talman, att riksdagen å sin sida
              behöver ökade ambitioner för att kunna fullfölja det medborgerliga
              uppdraget och kunna se till att politik och pengar hänger ihop
              på ett ansvarsfullt sätt.
            </seg>
            <seg n="3cb9d18a">
              Jag är, som har framförts tidigare av kolleger i regeringen,
              djupt oroad över denna besparing. Men vi ska ta hand om den så
              gott vi någonsin kan och likväl följa riksdagens intentioner.
            </seg>
          </u>
          <note n="5599131c">
            Överläggningen var härmed avslutad.
          </note>
          <note n="6343897e">
            10 § Internationellt bistånd
          </note>
          <note n="5af250fb">
            Föredrogs
          </note>
          <note type="speaker" n="a40476d2">
            Anf. 111 KENT HÄRSTEDT (S):
          </note>
          <u who="kent_harstedt_3f5ee6" xml:id="i-167eb1ea283e95a1-5" n="91314d41">
            <seg n="158ac8fa">
              Fru talman! Jag vill ställa mig bakom det särskilda yrkandet
              från S, V och MP om internationellt bistånd.
            </seg>
            <seg n="eb24b872">
              Jag tänker i dag med verklig emfas ta upp ämnet klimat och bistånd,
              två oerhört viktiga utmaningar i det internationella biståndet.
            </seg>
            <seg n="5c305718">
              De senaste dagarna har vi kunnat följa förhandlingarna i Mexiko.
              För inte så länge sedan kunde vi följa förhandlingarna på närmare
              håll, när de ägde rum i Köpenhamn.
            </seg>
            <seg n="db23dae7">
              Vi från Socialdemokraterna vill se ett globalt ansvarstagande
              i klimatfrågan där Sverige är med och samlar länder med höga ambitioner
              för att driva frågan framåt. Att Sverige och alla de andra länderna
              inte nådde längre än vad de gjorde i Köpenhamn, som var ett stort
              misslyckande, är bara att beklaga.
            </seg>
            <seg n="db354996">
              Under de senaste dagarnas förhandlingar i Mexiko har vi alla
              hållit andan, eftersom det nästan har handlat om risken för ett
              totalt misslyckande, inte bara vad gäller klimatförhandlingarna
              som sådana utan också för de stora regeringskonferenserna och
              FN-samarbetet.
            </seg>
            <seg n="cbb9632a">
              Stor kraft måste ägnas åt det internationella klimatarbetet för
              att öka miljörättvisan. I grunden har vi en bra utgångspunkt.
              Vi står bakom att vi ska ge minst 1 procent av bni i bistånd.
              För oss rödgröna är det otänkbart att finansiering av klimatåtgärder
              i fattiga länder ska gå ut över fattigdomsbekämpningen.
            </seg>
            <seg n="a4df54f8">
              När vi genom åren har lyssnat på olika FN-organ som har kommit
              till utrikesutskottet och bland annat redogjort för utmaningarna
              inför framtiden har vi kunnat höra att det krävs mångdubbelt mer
              av internationella satsningar additionellt för att vi ska kunna
              undvika att mycket av den utveckling som har skett i de fattiga
              länderna inte ska vridas tillbaka.
            </seg>
            <seg n="0d902724">
              Vi vet också att det är många av de fattigaste länderna och de
              fattigaste människorna på jorden som kommer att få betala priset
              för klimatomställningarna till det sämre. Det är många av de mest
              sårbara, de som egentligen inte har något skydd att tala om, som
              kommer att drabbas hårdast när klimatomställningarna förvärras.
              Det är oerhört angeläget att vi från den rika världen verkligen
              visar vad vi menar.
            </seg>
            <seg n="83b06242">
              De förhandlingar som har ägt rum de senaste dagarna har hållit
              på att haverera flera gånger. Vi har kunnat höra hur man ända
              in i det sista diskuterade huruvida man skulle avsluta förhandlingarna
              i Cancún med ett misslyckande. Vi kan se hur de stora länderna
              har agerat. Till exempel ställer sig USA helt utanför det avtal
              man kom fram till. Kina, Indien och andra stora utvecklingsländer
              som i dag är på väg upp från att ha varit utvecklingsländer till
              att vara någonting mitt emellan ställer sig också utanför, eftersom
              det enda bindande avtal som existerar är resterna från Kyoto.
              De ser det som en garanti att i-länderna tar huvudansvaret för
              minskningen av växthusgasutsläppen.
            </seg>
            <seg n="5e30dc6c">
              När man är i Kina eller andra av de här länderna säger de: Varför
              ska vi ta ansvar nu? När ni gjorde er resa från fattigsamhälle
              till industrisamhälle var det fullt ös i era fabriker, och då
              var det ingen som höll er tillbaka. Nu när vår tid har kommit
              och vi har möjligheter att utvecklas i snabb takt vill ni att
              vi ska hålla igen.
            </seg>
            <seg n="4c07ceeb">
              Det kanske inte låter som ett klokt resonemang med våra utgångspunkter,
              men så resonerar många företrädare för dessa länder. Det gäller
              också Indien. Det är därför flera av de här länderna i dag väljer
              att stå utanför.
            </seg>
            <seg n="df8de054">
              Kina har nämnts här tidigare. Där finns definitivt mycket att
              önska både när det gäller demokrati och mänskliga rättigheter.
              Samtidigt händer det faktiskt mycket på miljöområdet. Kina är
              ett av de länder som står för enormt mycket av världens utsläpp.
              Dess folk får betala ett mycket högt pris för föroreningarna i
              landet. Stora delar av stränderna kan inte användas. Jag tror
              att tio tolv av världens mest förorenade städer finns just i Kina.
              Samtidigt investerar man stort i miljöteknik. Det är faktiskt
              så att den amerikanska regeringen flera gånger oroat sig för Kinas
              stora inköp av miljöteknologi, det vill säga hela kunnandet i
              de företagen.
            </seg>
            <seg n="1277e579">
              När vi tittar på framtiden i utvecklingsländerna är det oerhört
              angeläget att vi i Sverige ägnar kraft åt att driva det internationella
              klimatarbetet. Det handlar helt enkelt om att öka miljörättvisan.
              Det är viktigt att vi ger 1 procent av bni i bistånd, men det
              är också viktigt att vi är aktiva policymässigt i de internationella
              konferenserna. Det är viktigt att vi hittar nya sätt att addera
              resurser för att motverka klimatomställningar. Det är ett avgörande
              ställningstagande för att skapa förtroende i de fattiga länderna
              till bland annat klimatförhandlingarna. Vi, som utvecklade länder
              med ett högt kunnande i miljöteknik, måste visa vägen.
            </seg>
            <seg n="fca80253">
              Utvärderingarna är dock bekymmersamma. I dagarna kom rapporten
              med Climate change performance index. Där fick Sverige förra året
              lämna ifrån sig toppositionen till Brasilien. I delmomentet Climate
              policy, klimatpolitiken, halkar Sverige ned för tredje eller fjärde
              året på raken. Från förra året, då vi var på 18:e plats, har vi
              nu halkat ned till 24:e plats. Vi har hamnat på ett sluttande
              plan vad gäller klimatpolitiken.
            </seg>
            <seg n="dcd8d322">
              Vi minns kanske alla de presskonferenser inom biståndsområdet
              som hölls för ett par år sedan i samband med Köpenhamnsmötet.
              Då fick vi bland annat från biståndsministern och andra i Regeringskansliet
              höra att man presenterade 8 nya miljarder till klimatbistånd.
              Jag tittade precis på SVT Play på hur Rapport hade granskat detta.
              De intervjuade statsministern om detta. Han fick tillstå att det
              inte var så värst mycket nya pengar, utan att man hade tagit dem
              från biståndet. Det var statsminister Fredrik Reinfeldt.
            </seg>
            <seg n="263b39e5">
              Nu i dagarna har en av framgångarna varit att man har inrättat
              en grön klimatfond. Jag utgår ifrån att biståndsministern så småningom
              kommer att nämna detta i sitt anförande. Det är ett viktigt genombrott
              att man har kommit fram till att presentera en grön klimatfond,
              GCF, som ska ge stöd till klimatåtgärder i de fattigaste länderna
              och bland annat hindra en fortsatt skövling av regnskogen samt
              ge insyn i u-ländernas klimatrapportering.
            </seg>
            <seg n="23163409">
              Jag skulle kunna diskutera många andra områden. Vi socialdemokrater
              kommer att arbeta igenom vår biståndspolitik och komma igen med
              ett fullödigt program på biståndsområdet lite längre fram under
              den här mandatperioden. I dag ägnar jag mig åt klimatbiståndet,
              inte minst i kölvattnet av mötena i Cancún. Jag antar att biståndsministern
              så småningom kommer att hålla sitt anförande. Min fråga till biståndsministern
              är: Kommer detta att ske i form av additionella pengar till klimatbiståndet?
              Eller kommer nya satsningar till klimatfonden även nu att tas
              från den ordinarie biståndsbudgeten?
            </seg>
            <seg n="a69dda31">
              I det inslag där man intervjuade statsminister Fredrik Reinfeldt
              sade någon att det spelar stor roll om man använder samma pengar
              som tidigare och bara sätter en ny etikett på dem. Det är viktigt
              att det är nya pengar och att vi hittar mekanismer. Jag tycker
              att biståndsministerns tänkande är positivt. Det är viktigt att
              vi tillsammans försöker hitta nya vägar att tillföra ytterligare
              pengar. Om vi inte hittar ett sätt att addera pengar till detta
              område kommer mycket av de investeringar och satsningar vi i dag
              gör via biståndsbudgeten att gå förlorade.
            </seg>
          </u>
          <note type="speaker" n="fe3e19e9">
            Anf. 112 VALTER MUTT (MP):
          </note>
          <u who="valter_mutt_c20a58" xml:id="i-80fc0fa75a845359-0" n="4e68aec3">
            <seg n="d9ddcec4">
              Fru talman! Enligt uppskattningar från Global Humanitarian Forum
              i Genève dör årligen drygt 300 000 människor som en följd av klimatförändringarna
              eller, annorlunda uttryckt, som en följd av vår livsstil här i
              den groteskt överkonsumerande delen av världen där genomsnittsindividen
              lever som om ett par extra planeter stod till vårt förfogande.
            </seg>
            <seg n="68ae8c4e">
              Vi svenskar beräknas i år köpa julklappar för runt 60 miljarder
              kronor, alltså ungefär dubbelt så mycket som vi lägger på bistånd.
            </seg>
            <seg n="f6fbade2">
              Det är givetvis viktigt att komma ihåg att det vi jag talar om
              är ett genomsnittsvi och att, som miljöekonomen Kenneth Hermele
              framhållit, en låginkomsttagare som bor i flerfamiljshus, åker
              kollektivt och har en måttlig köttkonsumtion mer eller mindre
              befinner sig inom ramarna för det globalt hållbara.
            </seg>
            <seg n="faad3b23">
              Den rika världens ohållbara konsumtionsmönster slår också hårt
              mot biologisk mångfald och de ekosystemtjänster som denna mångfald
              upprätthåller. Det stora forskningsprojektet TEEB, The economics
              of ecosystems and biodiversity, den biologiska mångfaldens och
              ekosystemens ekonomi, som Tysklands förbundskansler Angela Merkel
              tog initiativ till i samband med G8-mötet 2007 och som är knutet
              till FN:s miljöprogram Unep, uppskattar att världsekonomin genom
              artutrotning och sämre fungerande ekosystem årligen tillfogas
              en förlust som är två till fem gånger större än kostnaderna för
              finanskrisen.
            </seg>
            <seg n="05967289">
              Syds ekonomiska skuld till nord ter sig fjäderlätt vid sidan
              av nords enorma och växande ekologiska skuld till syd. Det här
              perspektivet lyser emellertid med sin frånvaro i texten i den
              här propositionen. Kontrasten är skarp till den synnerligen läsvärda
              rapport, Sustainable Futures , som gavs ut i fjol av det finska
              utrikesministeriet där Gunilla Carlssons och Carl Bildts partivän
              Alexander Stubb är departementschef. I denna finska rapport betonas
              också vikten av att vi i den rika världen inte bara lär ut utan
              också lyssnar och själva lär om människor och organisationer i
              utvecklingsländerna och genom en sådan ömsesidig lärprocess tillsammans
              för världen mot hållbarhet.
            </seg>
            <seg n="d00922f8">
              Såväl satsningar för att bromsa växthuseffekten som anpassningsåtgärder
              till redan inträffade klimatförändringar kommer att kräva utomordentligt
              stora belopp. Vi i Miljöpartiet tycker att regeringen bör verka
              internationellt för nya finansieringsmekanismer för internationella
              klimatåtgärder. Avgifter på utsläpp från internationellt flyg
              och sjöfart kan vara en sådan finansieringskälla liksom skatter,
              exempelvis på finansiella transaktioner, däribland Tobinskatten,
              som även ledande politiker som Merkel och Sarkozy nu visar intresse
              för.
            </seg>
            <seg n="0278ec42">
              Fru talman! Det är av yttersta vikt att finansieringen av klimatåtgärder
              inte går ut över fattigdomsbekämpningen. Det är också viktigt
              att finansieringsarkitekturen hamnar under FN och inte underordnas
              den av rika västländer dominerade Världsbanken. Som ett föredöme
              framstår den anpassningsfond som upprättats under Kyotoprotokollet
              inom ramen för FN:s klimatkonvention med syfte att stödja utvecklingsländer
              som är särskilt drabbade av klimatförändringarna. Anpassningsfondens
              styrelse är balanserat sammansatt av representanter för i-länder
              och utvecklingsländer. Fonden är den första som har en automatisk
              internationell finansiering via en 2-procentig avgift på alla
              CDM-projekt. Vi miljöpartister har länge ansett att en liknande
              fond för utsläppsminskning också bör upprättas i FN-regi så att
              utvecklingsländer får möjlighet till stora investeringar i förnybar
              energi och energieffektivisering. Det är glädjande att det just
              avslutade mötet i Cancún öppnar för detta.
            </seg>
            <seg n="1ca43f96">
              4,7 miljarder kronor av biståndsramens 35,2 miljarder, alltså
              hela 13 procent, förs över från den egentliga biståndsverksamheten
              och används i stället för sådant som flyktingmottagning, skuldavskrivning
              och lönekostnader inom den biståndsrelaterade utrikesförvaltningen.
            </seg>
            <seg n="cd09f858">
              Det finns besparingar och besparingar. Att spara in på något,
              till exempel en utebliven skattesänkning som inte ytterligare
              höjer levnadsstandarden för redan välmående, är när allt kommer
              omkring inte jämförbart med att spara in på livet självt.
            </seg>
            <seg n="86c2606c">
              För 4,7 miljarder kronor får man ganska många vårdcentraler i
              Mali och skolor i Burkina Faso. Miljöpartiet vill skärpa regelverket
              för OECD:s biståndskommitté så att den sortens avskrivningar från
              den egentliga biståndsverksamheten inte blir möjliga. Vi motsätter
              oss med stort eftertryck regeringens strävan att ändra regelverket
              så att militära kostnader ska få räknas som bistånd. Jag vill,
              fru talman, yrka bifall till reservation 6.
            </seg>
            <seg n="fcff2ac2">
              Det är viktigt att emellanåt höja sig över det dagspolitiska
              harvandet till den skapande statskonstens nivå. Så uttryckte sig
              Carl Bildt när han 1991 tillträdde som svensk statsminister. Jag
              tycker att det är en alldeles utomordentlig målformulering. Men
              var finns då de nya, spännande idéerna i det departement som han
              i dag leder och där Gunilla Carlsson har en så central uppgift?
              Att effektivitet är bättre än ineffektivitet kan vi väl alla enas
              om, men vad är det verkligt nya ni har att komma med?
            </seg>
            <seg n="d3ba127b">
              Runt om i världen ser vi hur ny informationsteknik och högre
              genomsnittlig utbildning håller på att skapa en helt ny värld.
              FN:s utvecklingsprogram UNDP konstaterar i sin senaste årsrapport
              att sedan 1970 har HDI, human development index, som mäter hälsa,
              utbildning och inkomst, utvecklats åt rätt håll i alla länder
              utom tre. Rapporten slår vidare fast att den positiva utvecklingen
              kommit till stånd genom att stat och marknad balanserat varandra,
              och man skriver att marknaderna är mycket dåliga på att tillhandahålla
              kollektiva nyttigheter som säkerhet, stabilitet, hälsa och utbildning.
            </seg>
            <seg n="1a2a6749">
              På samma sätt som man drar ned stödet till ideella och folkrörelsedrivna
              biståndsorganisationer fryste den moderatledda regeringen länge
              stödet till UNDP. Jag tycker att det är djupt oroande och påtagligt
              oliberalt att resurser fryses eller dras ned på till organisationer
              som har en delvis annan syn på världen än den som Regeringskansliet
              omfattar.
            </seg>
            <seg n="a38a2c93">
              Fru talman! I längden kommer knappast något att kunna hindra
              medborgargrupper, folkrörelser, kommuner och andra understatliga
              enheter att utveckla sina förbindelser till en allt tätare väv
              av ett globalt civilsamhälle. Världsorganisationen för jordens
              kommuner, United Citizens Local Governments, om man så vill en
              sorts förenta kommunerna, kommer att ta allt större plats i globala
              sammanhang.
            </seg>
            <seg n="62c52eb2">
              Framsynta länder som Holland och Kanada har kommunaliserat en
              del av den tidigare statliga biståndsbudgeten med ett avsevärt
              uppsving för folkligt engagemang och ömsesidighet i arbetet för
              en rättvisare och rimligare värld. I en sådan värld behövs inga
              biståndsministrar, möjligen samarbetsministrar.
            </seg>
          </u>
          <note type="speaker" n="452284a3">
            Anf. 113 HANS LINDE (V):
          </note>
          <u who="hans_linde_857e1f" xml:id="i-2553badd1218a3f6-3" n="2befdb97">
            <seg n="6796c113">
              Fru talman! För mig som vänsterpartist är det solidariteten som
              är utgångspunkten när vi nu ska diskutera biståndsbudgeten för
              2011. Det är insikten att kampen för rättvisa, jämlikhet och jämställdhet
              varken börjar eller slutar vid Sveriges gränser, eller för den
              delen vid EU:s gränser. Det är insikten att vi som tror på rättvisa,
              jämlikhet och jämställdhet bedriver en gemensam kamp för gemensamma
              intressen oavsett om den kampen förs på en förskola i min hemkommun
              Göteborg, i en skofabrik i El Salvador eller i slummen i Calcutta.
            </seg>
            <seg n="e35f7127">
              Vi kan konstatera att det finns tillräckligt med resurser på
              jordklotet för att alla skulle kunna mättas, att vi skulle kunna
              utrota fattigdomen och att alla människor skulle kunna ges ett
              värdigt liv. Men i stället för en rättvis fördelning av resurserna,
              där vi bekämpar våra gemensamma utmaningar, ser vi att alltför
              mycket av jordens resurser samlas i händerna på en liten del av
              jordens rika befolkning.
            </seg>
            <seg n="f6dc8c26">
              Jag tror att det är viktigt att vi påminner oss att det inte
              saknas resurser på jordklotet. Det som saknas är den politiska
              viljan att fördela dem på ett rättvist sätt. I biståndsdebatten
              i Sverige, men också i Europa, talar vi ibland om givmildhet och
              välvilja när vi diskuterar bistånd, men faktum är att resurserna
              i dag går från syd till nord, inte tvärtom. Alla länder i nord
              har därför ett ansvar. Det handlar inte om välvilja. Det handlar
              inte om generositet. Det handlar om att vi i den rika delen av
              världen har ett ansvar att betala tillbaka de resurser som under
              århundraden har forsat från syd till nord.
            </seg>
            <seg n="666ae4f6">
              Biståndet från Sverige ensamt kan inte lösa alla de utmaningar
              vi har framför oss, men Sverige och vårt bistånd kan spela en
              viktig roll för att förändra vardagen för åtminstone några av
              världens hungriga, fattiga och förtryckta.
            </seg>
            <seg n="4eeeabbe">
              Ska vi kunna möta fattigdomen, ojämlikheten mellan män och kvinnor,
              klimatförändringarna och de omfattande kränkningarna av de mänskliga
              rättigheterna runt om på jorden krävs en rad åtgärder på en rad
              områden. Det handlar om ökat bistånd, naturligtvis, men också
              om skuldavskrivningar, en klimatpolitik där världens rika länder
              och de multinationella företagen tar sitt ansvar, ett stärkt regelverk
              för vapenhandel, en reformering av IMF och Världsbanken, tydligare
              globala regler för utländska investeringar och rättvisa handelsregler.
              I grund och botten krävs en annan ekonomisk världsordning med
              en tydlig omfördelning av makt och resurser från nord till syd.
            </seg>
            <seg n="1c3f8a7a">
              Fru talman! Den svenska biståndsdebatten har under lång tid fokuserat
              på enprocentsmålet. Jag tror att det har varit bra och viktigt.
              Utan ett tydligt mål för biståndet hade det troligen varit mycket
              lägre. Det kan vi inte minst lära av att titta ut över Europa.
              Där ser vi att land efter land misslyckas med att leva upp till
              sina internationella förpliktelser och löften. Samtidigt får vi
              nog konstatera, även vi biståndsvänner i denna kammare, att fokus
              på nivåerna i biståndsdebatten alltför ofta resulterat i att debatten
              om innehåll kommit i andra hand. Låt oss därför påminna oss att
              biståndets huvuduppgift är att bekämpa fattigdomen, förändra vardagen
              för de miljoner människor som förvägras ett värdigt liv.
            </seg>
            <seg n="cd860933">
              Trots detta vet vi att endast 30 procent av det internationella
              biståndet går till fattigdomsbekämpning, och tyvärr ser vi även
              i Sverige hur biståndets huvuduppgift, att bekämpa fattigdomen
              och stärka de fattigas rättigheter, har tappats bort. Vi kan se
              det av Utrikesdepartementets utspel. Varje utspel som görs innebär
              att fattigdomsbekämpningen kommer allt längre ned på den politiska
              prioriteringslistan.
            </seg>
            <seg n="0d5ec18f">
              En central del i arbetet mot fattigdomen måste vara att stärka
              kvinnors rättigheter. 360 000 kvinnor dog i samband med graviditet
              2008. 99 procent av dessa kvinnor levde i ett utvecklingsland.
              Vi kommer självklart aldrig att lyckas bekämpa fattigdomen så
              länge kvinnor förvägras rätten till sin egen kropp och sin egen
              sexualitet. Samtidigt ser vi hur alltför många biståndsgivare
              inte vågar, eller inte vill, satsa på frågor om preventivmedel,
              sexualupplysning och säkra aborter. Därför vilar ansvaret så mycket
              tyngre på just Sverige, och därför borde vi öka biståndet till
              sexuell och reproduktiv hälsa och rättigheter med målet att minst
              10 procent av biståndsbudgeten ska öronmärkas för dessa områden.
            </seg>
            <seg n="79e866f1">
              De klimatförändringar som vi redan ser i många länder i syd fördjupar
              fattigdomen och hotar fattigdomsbekämpningens grunder. Ska vi
              möta dessa gigantiska utmaningar går det inte att göra som den
              borgerliga regeringen, ta resurser från fattigdomsbekämpningen,
              ta resurser från satsningar på att få fler barn i skolan, ta resurser
              från att utbilda fler barnmorskor för att i stället finansiera
              klimatåtgärder. För oss rödgröna är det, vilket även tidigare
              talare understrukit, otänkbart att finansieringen av klimatåtgärder
              i fattiga länder går ut över fattigdomsbekämpningen. Biståndet
              behövs mer än kanske någonsin för att bekämpa just fattigdomen
              och skapa en positiv utveckling i en värld som allt hårdare drabbas
              av ett förändrat klimat.
            </seg>
            <seg n="ea24d155">
              Sist men inte minst vill jag, när vi nu diskuterar biståndets
              innehåll, lyfta fram behovet av att förstärka förutsättningarna
              för folkrörelserna och deras arbete med utvecklingsfrågor i både
              nord och syd. Frivilligorganisationer i Sverige har spelat och
              spelar en viktig roll inom biståndet. Tack vare alla de svenskar
              som genom åren ideellt engagerat sig i solidaritets- och biståndsarbetet
              har svensk utvecklingspolitik fått en tydligare folklig förankring
              och tillförts viktiga perspektiv. En viktig om än i budgeten liten
              del i detta är folkrörelsernas informationsarbete. Ett bistånd
              av hög kvalitet förutsätter nämligen en biståndsdebatt av hög
              kvalitet där olika röster hörs och där de som faktiskt arbetar
              med utvecklingsfrågor har möjlighet att ta del av och bidra till
              debatten.
            </seg>
            <seg n="a8f5f67e">
              Fru talman! Vi har nu i fyra år haft en svensk biståndsminister
              som talat om kvalitet och resultat. Och visst har Sveriges bistånd
              lidit av kvalitetsproblem, och visst har vi fortfarande stora
              problem med att mäta resultaten. Men till skillnad från Gunilla
              Carlsson och den borgerliga regeringen anser jag och Vänsterpartiet
              inte att de största kvalitetsproblemen finns hos frivilligorganisationer
              eller i de projekt som genomförs ute i fält. De verkligt stora
              kvalitetsproblemen i svenskt bistånd finns i Helsingfors. Regeringens
              budget synliggör flera av dessa stora kvalitetsproblem i det bistånd
              som vi har framför oss.
            </seg>
            <seg n="db1564b1">
              I budgeten för 2011 avräknar regeringen 2 596 miljoner kronor
              från biståndsbudgeten för flyktingmottagande i Sverige. Som vänsterpartist
              kan jag säga att vårt parti självklart står upp för en human flyktingpolitik.
              Vi vill att ännu fler som flyr undan krig och förföljelser ska
              kunna få en fristad i vårt land. Men flyktingmottagande i Sverige
              är inte bistånd, och trots att biståndsministern nu i sin femte
              budget avräknar mångmiljardbelopp för just flyktingmottagande
              i Sverige har man inte kunnat visa på vilket sätt detta bidrar
              att bekämpa fattigdomen och stärka de fattigas mänskliga rättigheter.
            </seg>
            <seg n="f9b69a99">
              I budgeten för 2011 ökar också avräkningarna för utrikesförvaltningens
              förvaltningskostnader från 415 till 456 miljoner kronor. Genom
              kreativ bokföring finansieras allt fler och alltmer av Sveriges
              ambassader med bistånd. De kan vara rimligt att en ambassad som
              bedriver utvecklingsarbete i ett utvecklingsland också delvis
              ska finansieras med bistånd. Men vari ligger logiken att Sverige
              2008 tog 248 000 kronor från biståndet för att finansiera ambassaden
              i Reykjavik? Eller att man tog 2,6 miljoner samma år till ambassaden
              i Tokyo och 411 000 kronor till ambassaden i Bratislava? Dessa
              avräkningar går direkt in i ambassadernas ordinarie budget, och
              frågan är vart retoriken om kvalitet och resultat tog vägen när
              bistånd ska finansiera cocktailmingel och limousiner i Europa.
            </seg>
            <seg n="9fd84c83">
              Fru talman! I budgeten för 2011 ger den borgerliga regeringen
              250 miljoner i kapitaltillskott till Swedfund. Det är samma statliga
              riskkapitalbolag som 2008 lät 20 procent av sina investeringar
              kanaliseras via skatteparadis i Brittiska Jungfruöarna och Caymanöarna.
              Det är samma bolag som hårt kritiserats av Riksrevisionen för
              att man har låtit sina investeringar främst motiveras utifrån
              ett ekonomiskt perspektiv samtidigt som utvecklingsperspektivet
              har tappats bort. Retoriken om kvalitet måste ha tagit semester
              den dag man beslutade att ge ytterligare 250 miljoner till denna
              hårt kritiserade verksamhet.
            </seg>
            <seg n="284a0c6b">
              På alla dessa områden har vi i Vänsterpartiet genom åren lagt
              fram förslag som stärkt kvaliteten i biståndet. Vi har krävt att
              Sverige ska arbeta internationellt för att regelverken om vad
              som räknas som bistånd och vad som kan avräknas ska skärpas, och
              att vi i Sverige likt länder som Irland och Luxemburg inte ska
              finansiera vårt flyktingmottagande med biståndsmedel. Vi har krävt
              att avräkningarna för ambassaderna bara ska kunna genomföras om
              man kan visa att ambassadkostnaderna har direkt koppling till
              utvecklingssamarbete. Vi har vidare krävt att Sverige, likt vårt
              grannland Norge, ska stänga möjligheten att kanalisera bistånd
              via skatteparadis.
            </seg>
            <seg n="2f34e638">
              Sammantaget kan vi i dag konstatera att de som verkligen slår
              vakt om ett svenskt bistånd av hög kvalitet som gör nytta och
              ger resultat inte är de borgerliga företrädarna utan snarare vi
              i oppositionen.
            </seg>
            <seg n="bf24530e">
              Jag vill därmed yrka bifall till reservation 4, som tar upp behoven
              av ökade satsningar för jämställdhet, sexuell och reproduktiv
              hälsa och rättigheter och kvinnorörelsen i syd, samt till reservation
              6, som tar upp behoven av skärpta regelverk för vad som räknas
              som bistånd.
            </seg>
          </u>
          <note type="speaker" n="2c73e58a">
            Anf. 114 Statsrådet GUNILLA CARLSSON (M):
          </note>
          <u who="gunilla_carlsson_bef48a" xml:id="i-86e72d8b9330c5ae-3" n="f27bbcdf">
            <seg n="b03c6801">
              Fru talman! Tack för att kammaren har överseende med att jag
              bryter talarlistan. Ni hade någon extradebatt under eftermiddagen
              som gjorde att det preliminära tidsschemat blev förskjutet.
            </seg>
            <seg n="3eb94b6e">
              Sverige är en del av världen. Vi påverkas, och vi gör också anspråk
              på att tillsammans med andra påverka hur det ser ut i vår värld.
              I den här kammaren har vi haft bred samsyn om att vi måste möta
              de globala utmaningarna gemensamt, och vi har grundat detta i
              vårt värn av de mänskliga fri- och rättigheterna, vår öppenhet
              och tolerans. I dag, när vårt samhälle har konfronterats med attack
              mot vår säkerhet och våra värden, hoppas jag att vi gemensamt
              kan slå vakt om öppenheten och toleransen och om ökat internationellt
              samarbete.
            </seg>
            <seg n="856d32e5">
              En av de många plattformarna för samarbete är internationellt
              bistånd, utgiftsområde 7, som vi ska diskutera i dag. Jag vill
              tacka utrikesutskottet för ett väldigt gediget betänkande, och
              jag vill passa på att säga, eftersom vi är i början på mandatperioden,
              att jag ser fram emot fortsatt samarbete men också sparring från
              utrikesutskottet och kammaren i övrigt under den fortsatta mandatperioden.
              Hittills gjorda inlägg i debatten vittnar om denna vilja.
            </seg>
            <seg n="fb487153">
              Jag tänkte ta tillfället i akt att redogöra för hur alliansregeringen
              har valt att prioritera i den budget som nu ska beslutas på just
              detta utgiftsområde. För 2011 ökar biståndsramen med 3,7 miljarder
              kronor, som ett resultat av Sveriges goda ekonomiska utveckling.
              Biståndsramen uppgår till 35,2 miljarder kronor, vilket beräknas
              motsvara 1 procent av bni.
            </seg>
            <seg n="57140180">
              Det stämmer att vi från biståndsbudgeten avräknar 4,7 miljarder
              kronor för bland anat flyktingkostnader, EU-bistånd och bidrag
              till vissa FN-organs reguljära budget, men totalt sett är det
              en budgetökning i reda pengar med 4 miljarder kronor under året.
              Jag tror att det är den största utgiftsökning som finns i statsbudgeten,
              och den går till internationellt bistånd.
            </seg>
            <seg n="a281b42c">
              Hur väljer vi då att lägga dessa pengar? För det första gör vi
              en kraftsamling på att möta de ständigt ökande humanitära behoven
              i världen. Vi stärker anslagen för det humanitära biståndet med
              700 miljoner kronor. Jag kan bara konstatera att vi under det
              innevarande året har haft att hantera bland annat Haiti, där Sverige
              med ett humanitärt starkt engagemang utifrån de behov som finns
              är en av de riktigt stora givarna med snart uppemot 500 miljoner
              kronor. Det gäller också utmaningarna i bland annat Pakistan.
              Låt oss heller inte glömma de pågående humanitära katastrofer
              som vi inte varje dag ser om i tidningen men där Sverige finns
              med: Sahel, Colombia och framför allt de många sammanhang där
              det finns många flyktingar som lider. De har flytt undan hot,
              konflikter och klimatförändringar. Där måste vi se att behoven
              av en humanitär beredskap ökar.
            </seg>
            <seg n="38b5f846">
              Vi stärker också fokus på Afrika. Bland annat genom medel för
              bilateralt utvecklingssamarbete ökar vi ytterligare ansträngningarna
              för Afrika. Vi har i regeringen antagit en regional strategi för
              Afrika med inriktning på demokrati, MR, handel och miljö i syfte
              att bland annat också inspirera och öka samarbetet inom Afrika
              för att få i gång utvecklingens drivkrafter.
            </seg>
            <seg n="c7d6cd6e">
              De tematiska prioriteringarna stärkta insatser för demokrati
              och mänskliga rättigheter, för miljö och klimat men också för
              jämställdhet och kvinnors roll i utvecklingen fortsätter. Vi har
              också gjort en förstärkt livsmedelssatsning mot hunger och undernäring.
              I samband med livsmedelskrisen initierade vi 2009 en första satsning
              på 100 miljoner kronor. Den fortsätter nu under 2011 och uppgår
              till 225 miljoner kronor. Vi ser behoven i världen. Vi initierar
              en satsning, vi lär oss, och när vi ser att det fungerar kan vi
              öka satsningen men också, framför allt när det gäller livsmedelssäkerhet,
              ta vara på kunskap och engagemang som finns i Sverige, inte bara
              i forskningskretsar utan på en bredd för att se till att pengarna
              blir väl använda.
            </seg>
            <seg n="179e40b3">
              I höstas var jag tillsammans med bland andra en del representanter
              för riksdagen på FN:s stora möte inför millenniemålsuppfyllnaderna
              2015. Att vi ska ge mer samt halvera fattigdomen till 2015 är
              en utmaning för Sverige som land men också för hela världen. Här
              är det ett antal millenniemål som ligger efter, inte minst millenniemål
              5, som vi i den här kammaren har diskuterat många gånger. Vi ökar
              engagemanget för just kvinnor och jämställdhet och välkomnar den
              nya jämställdhetsorganisationen UN Entity for Gender Equality
              and the Empowerment of Women och lägger svenska skattebetalares
              pengar på detta, men vi försöker också göra förstärkningar på
              just millenniemål 5.
            </seg>
            <seg n="3dc75fb5">
              Vi lägger ½ miljard kronor på att uppnå ökad utveckling för världens
              barn och unga. Det finns allt fler barn och unga i världen, och
              många av dem har det inte lika bra som svenska barn. En särskild
              satsning på just ungdomars rätt till hälsa, grundskoleutbildning
              och sysselsättning är en viktig investering i framtiden. En del
              av den satsning som nu görs kanaliseras via de svenska organisationerna
              i det civila samhället, men vi har också ökad fokusering på forskning
              för att minska barnadödligheten och se till att vi kan minska
              de fattigdomsrelaterade sjukdomarna. Detta är en väldigt viktig
              millenniemålssatsning, som vi väljer att kalla det, just för att
              visa att vi tror att det är möjligt att uppnå millenniemålen till
              2015.
            </seg>
            <seg n="68d67fd7">
              I utvecklingsländerna efterfrågas alltmer jobb, investeringar
              och företagsamhet. För att kunna ta vara på utvecklingens drivkrafter
              i form av hållbar tillväxt och privatsektorutveckling har vi stärkt
              Sveriges bidrag till långsiktigt hållbar fattigdomsbekämpning
              genom att titta på nya verktyg för att kunna stärka ägarskap och
              uthålligheten i projekten, minska riskerna för utvecklingsländerna
              och öka kapitalströmmarna.
            </seg>
            <seg n="a7812135">
              Det handlar om att fortsätta med Sidas framgångsrika arbete för
              utvecklingslån och garantier, att ytterligare lägga pengar till
              Swedfund och att se till att vi kan göra mer i samarbete med de
              olika utvecklingsbankerna. Även här har vi ett ökat fokus på Afrika.
            </seg>
            <seg n="fe480ef6">
              Vi har också sett att vi behöver öppna biståndet för mer av innovation
              och nya aktörer. Därför gör vi en särskild satsning på informations-
              och kommunikationsteknikens betydelse. Vi kallar det för ICT for
              Development. Vi har också vidare Business for Development där
              det handlar om att kunna få fler och bättre jobb och ökad tillväxt
              i utvecklingsländerna för att på så sätt minska fattigdomen. Detta
              är att tänka nytt och att också gå utvecklingsländerna till mötes,
              eftersom detta är mer och mer efterfrågat.
            </seg>
            <seg n="d2f1b1af">
              Tidigare inbromsning av biståndsnivåerna gjorde att forskningssamarbetet
              fick ta en hel del stryk. Nu ser vi till att återställa och ökar
              med 150 miljoner kronor stödet till forskningssamarbete. En del
              av dessa pengar går till, som jag tidigare nämnt, livsmedelssatsningen
              och till millenniemålssatsningen med fokus på barns hälsa. Jag
              tror också att det är väldigt viktigt att samarbetsländernas egen
              forskningskapacitet stärks.
            </seg>
            <seg n="9be0a88b">
              En del av kanaliseringen av det svenska biståndet går till det
              svenska och det internationella samhällets civila organisationer.
              Där avsätter regeringen ytterligare 357 miljoner kronor. Det är
              en väldigt viktig signal för alla dem som försöker baktala oss
              och säger att vi inte ser dessa viktiga aktörer i biståndet.
            </seg>
            <seg n="f7204a3b">
              Fru talman! Vi har infört något som vi kallar för Öppna biståndet
              och som det redovisas väldigt fint för i betänkandet. Syftet med
              detta är att fortsätta att reformera biståndet och ta till vara
              behov av ökad öppenhet och transparens. Det handlar om att öka
              kunskapen om biståndet och öka förutsättningarna för ansvarsutkrävande
              och granskning, främja nytänkande och att öka samverkan med andra
              delar av samhället.
            </seg>
            <seg n="c3e2ac92">
              Regeringens avsikt är att transparens och deltagande från och
              samverkan med flera aktörer ska genomsyra hela biståndet. Som
              ett led i detta har vi infört en transparensgaranti i det svenska
              biståndet. Allt fler givare gör detta. Det är inget konstigt,
              och det är också något som vi har utlovat oss att göra inom ramen
              för biståndseffektivitetsagendan. Vi vill väldigt gärna arbeta
              mer med riksdagen i denna fråga.
            </seg>
            <seg n="6e2a77fc">
              Fru talman! Jag ska också ta tillfället i akt att svara på några
              av de frågor som redan har ställts. Jag välkomnar att oppositionen
              nu inte bara talar om de drygt 4 miljarder av 31 som handlar om
              avräkningarna. Det var befriande att få höra välförberedda klimatinlägg
              om hur vi ska kunna ta de svenska klimatsatsningarna vidare.
            </seg>
            <seg n="25b8a432">
              Jag är tacksam för den reklam som Kent Härstedt ger det svenska
              biståndets engagemang med 8 miljarder kronor hittills för att
              jobba med hållbar utveckling. Redan nu är Sverige en föregångare
              för att möta de behov av anpassning som finns och möta den efterfrågan
              som finns på energitillgång och energieffektivisering i utvecklingsländerna.
            </seg>
            <seg n="98358414">
              Det visar sig också i den skrivelse, Biståndets resultat tema,
              miljö och klimat , som behandlas i detta betänkande. Hållbar utveckling
              har varit i fokus för satsningarna för 6 av 10 spenderade kronor
              av Sida.
            </seg>
            <seg n="45307ddc">
              Fru talman! Detta är helt naturligt, eftersom det hänger ihop.
              Vi får ingen hållbar utveckling om vi inte tittar på den ekologiskt,
              socialt och ekonomiskt. Vi måste se till att tillväxt och utveckling
              tar hänsyn till dessa.
            </seg>
            <seg n="797ff32c">
              Ett av de problem som vi ser med klimatförändringarna i världen
              är att de fattigaste får betala dubbelt. Vi behöver se till att
              de biståndsflöden som vi har kan öka för att möta klimatutmaningen.
              Men vi kan också tänka nytt och se hur vi jobbar med energieffektivisering.
              Vi måste verkligen se till att gjorda insatser och resultat vi
              har uppnått för att bekämpa fattigdomen i världen nu inte går
              förlorade i form av fler stormar, mer översvämningar eller mer
              långvarig torka.
            </seg>
            <seg n="f14c9c78">
              Därför är det så rätt att satsa på klimat och utveckling och
              därmed också finansiera det inom ramen för de mekanismer som vi
              redan har. Det frågades en del om den nya gröna fonden. Jag välkomnar
              den. Beslutet i Cancún handlar om att vi ska ha en fond i gång
              2020. Men jag talar nu om de 8 miljarder som den svenska regeringen
              redan har beslutat ska betalas ut. Vi har kanaler för att använda
              pengarna omedelbart.
            </seg>
            <seg n="1218e373">
              Nu talar vi om 2011 års budget. Redan nu finns det kanaler, och
              redan nu ska vi använda detta och vara beredda att göra mer framöver.
              Vi välkomnar innovativt tänkande. Vi ska se att en del transportslag
              ska beskattas och bära sina kostnader för utsläpp om det inte
              sker på något annat ställe. Det handlar om att hitta innovativa
              finansieringsmekanismer som vi gör nu genom att jobba mer med
              lån och krediter och se till att vi får fler flöden för att möta
              miljö- och klimatutmaningarna.
            </seg>
            <seg n="b96d484d">
              Fru talman! Vi försöker att möta detta. Jag är glad över att
              vi kan få fortsatta diskussioner om hur vi får ett verkningsfullt
              bistånd som också tar till vara den hållbara utvecklingen. Jag
              vill bara vädja till kammaren och utskottet att inte nu skapa
              parallella system. Vi ser att hållbar utveckling lika mycket handlar
              om att vi ska ha god hälsa och kunskap i utvecklingsländerna för
              att kunna möta klimatutmaningarna inte bara globalt utan också
              lokalt och regionalt.
            </seg>
          </u>
          <note type="speaker" n="375480d5">
            Anf. 115 HANS LINDE (V) replik:
          </note>
          <u who="hans_linde_857e1f" xml:id="i-2553badd1218a3f6-4" n="2befdb97">
            <seg n="054fea0f">
              Fru talman! Först tror jag att man måste påminna biståndsministern
              om att det finns andra finansieringskällor än bistånd när man
              vill göra internationella satsningar. När man lyssnar på debatten
              och detta anförande är det talande hur mycket som måste finansieras
              med biståndet.
            </seg>
            <seg n="251f02c8">
              Klimatinsatser i syd ska finansieras med bistånd. Flyktingmottagande
              i Sverige ska finansieras med bistånd. Till och med att ha utländska
              studenter vid svenska högskolor ska finansieras med bistånd. En
              påminnelse till Gunilla Carlsson kan vara: Det finns fler finansieringskällor
              om man så önskar.
            </seg>
            <seg n="cda2f6c5">
              Men det var inte därför jag begärde replik. Biståndsministern
              har lite gjort kvalitets- och resultatredovisning till sina honnörsord.
              Men frågan när man läser den borgerliga biståndsbudgeten är: Vart
              tog kvaliteten vägen? Var är de mätbara resultaten? Jag ser nu
              att den borgerliga regeringen har lyckats använda mer än 10 miljarder
              från biståndsbudgeten för att finansiera flyktingmottagande i
              Sverige.
            </seg>
            <seg n="42a7c8c6">
              Man gör ännu ett nytt stort kapitaltillskott till Swedfund på
              250 miljoner trots att denna verksamhet har kritiserats hårt.
              Man fortsätter nu att pumpa in biståndsmedel i europeiska ambassader.
              Jag har själv fått ett underlag från Utrikesdepartementet som
              visar hur man med bistånd finansierar ambassaderna i Budapest,
              Ljubljana, Reykjavik och så vidare.
            </seg>
            <seg n="d30e8dfb">
              Frågan är: Var är resultaten? Hur många fler har fått jobb i
              syd, vilket biståndsministern talar om, genom att man finansierar
              flyktingmottagningen i Sverige med biståndsmedel? Hur många flickor
              och pojkar har fått gå utbildning, något som biståndsministern
              också talar om, genom att man ger pengar till Swedfund samtidigt
              som de låter sina investeringar kanaliseras genom skatteparadis?
              På vilket sätt har situationen förbättrats för befolkningen i
              Sahel och Colombia, som biståndsministern talar om, genom att
              man pumpar in svenska biståndsmedel i ambassaden i Reykjavik?
            </seg>
          </u>
          <note type="speaker" n="ae7c2a02">
            Anf. 116 Statsrådet GUNILLA CARLSSON (M) replik:
          </note>
          <u who="gunilla_carlsson_bef48a" xml:id="i-86e72d8b9330c5ae-4" n="f27bbcdf">
            <seg n="d5676f6c">
              Fru talman! Nu är vi kanske tillbaka till avräkningsdebatten
              igen. Jag vill bara påminna om att när jag tittar tillbaka lite
              grann på avräkningsvolymer hade vi år 2002 en biståndsvolym på
              0,83 procent av bni. Då avräknades 14,53 procent. Det är nästan
              lika mycket som vi avräknade 2008 när jag var ansvarig. Då avräknade
              vi 13,96 procent från biståndsramen. Fast då var vi å andra sidan
              uppe i 0,98 procent av bni.
            </seg>
            <seg n="9e716467">
              Detta med avräkningar, Hans Linde, har vi haft under lång tid
              i det svenska biståndet. Det viktiga nu för mig är att återkomma
              till riksdagen för att mer klargöra varför vi gör det. Vi kommer
              alltid in i en debatt om detta.
            </seg>
            <seg n="7259050e">
              Jag vill återigen vädja: Jag tror att flyktingmottagande i världen
              tjänar på att den lilla rännil som kommer till Sverige ska bemötas
              på ett bra sätt. Vi måste också se den globala utmaningen med
              allt fler människor på flykt undan förföljelse, klimatförändringar,
              krig, konflikter eller bara ekonomisk vanmakt.
            </seg>
            <seg n="19e81a38">
              Därför är det bra att biståndet i Sverige avräknas och tar ett
              huvudansvar för flyktingsituationen i världen. Det hänger ihop
              med människors värdighet, kunskap och möjligheter att kunna klara
              sig själv det om avräkningarna vad gäller just flyktingmottagandet
              och historiken.
            </seg>
            <seg n="616aa807">
              Vi har nu på Utrikesdepartementet försökt att göra en rättvisande
              beräkning av kostnaden. Var är det egentligen det kostar att bedriva
              utrikesförvaltningen, och vad förväntar vi oss av UD? Vi ser att
              en av de saker som inte minst Vänstern, Miljöpartiet och även
              Socialdemokraterna säger är att fler länder ska öka sina nivåer
              vad gäller bistånd.
            </seg>
            <seg n="7c4593a1">
              Hur ser det ut i Budapest, Ljubljana och Bratislava? Är det inte
              så att vi ska bedriva den typen av samtal där för att se till
              att fler arbetar med både biståndseffektivitetsagendan och höjer
              sina ODA-nivåer? Det är just vad ni ber oss om, och därför ser
              vi att även de europeiska ambassaderna i ökad grad behöver jobba
              med internationellt utvecklingssamarbete. Då har vi likt andra
              länder gjort en avräkningsmodell på detta för att biståndet ska
              bära sina egna kostnader, och den har nu i full transparens delgetts
              utrikesutskottet.
            </seg>
          </u>
          <note type="speaker" n="0825a9de">
            Anf. 117 HANS LINDE (V) replik:
          </note>
          <u who="hans_linde_857e1f" xml:id="i-2553badd1218a3f6-5" n="2befdb97">
            <seg n="5a95dc5e">
              Fru talman! Man får väl igen påminna biståndsministern om att
              det finns fler utgiftsområden i Sveriges budget än just utgiftsområde
              7. Det finns andra utgiftsområden som man kan använda för att
              finansiera till exempel ambassaden i Budapest, Ljubljana eller
              Reykjavik. Jag har väldigt svårt att tänka mig att de här ambassaderna
              skulle stå och falla med om vi har en svensk biståndsbudget som
              finansierar dem eller inte.
            </seg>
            <seg n="5749ff90">
              Jag tycker det är lite talande att vi har en biståndsminister
              som klagar på att vi i oppositionen är så tjatiga med det här
              med avräkningar. Ja, men det är ju för att det handlar om stora
              belopp. Det handlar inte direkt om kaffepengar. Gunilla Carlsson
              och hennes regering har under sin tid vid makten tagit mer än
              10 miljarder kronor av de svenska skattebetalarnas pengar för
              att finansiera flyktingmottagande i Sverige med biståndsmedel.
            </seg>
            <seg n="03b4ce10">
              Jag tycker att det är på sin plats att man frågar vad resultaten
              är. Hur många fattiga har lyfts upp ur fattigdom? Hur många fler
              har fått arbete? Hur många fler barn har fått gå i skolan genom
              att vi gör de här satsningarna? Tycker biståndsministern som gammal
              revisor att det är en irrelevant fråga att ställa? Jag tycker
              nog inte det.
            </seg>
            <seg n="74390962">
              Låt mig gå vidare in på biståndets innehåll, för det var något
              jag också lyfte fram i mitt anförande. Biståndsministern berömmer
              nu hur regeringen satsar 3,7 miljarder mer på ökat bistånd. Det
              är självklart positivt, men är det då inte hög tid att den här
              retoriken vi gång på gång hör från talarstolen om satsningar på
              kvinnor, jämställdhet och sexuell och reproduktiv hälsa och rättigheter
              också omsätts i satsningar som vi kan se i kronor och ören?
            </seg>
            <seg n="2b2509b5">
              Vi har genomgående under Gunilla Carlssons tid som biståndsminister
              hört de här talen. Jag hör Gunilla Carlsson säga rätt saker, om
              jag ska vara helt ärlig, och det tar lite emot som vänsterpartist
              att erkänna, men jag ser inte att retoriken om sexuell och reproduktiv
              hälsa och rättigheter omsätts i satsningar.
            </seg>
            <seg n="9bad9b44">
              När ska vi börja se att andelen av den svenska biståndsbudgeten
              som går till dessa områden ökar, både i procent och i kronor?
            </seg>
          </u>
          <note type="speaker" n="3d23a14d">
            Anf. 118 Statsrådet GUNILLA CARLSSON (M) replik:
          </note>
          <u who="gunilla_carlsson_bef48a" xml:id="i-86e72d8b9330c5ae-5" n="f27bbcdf">
            <seg n="e3283ce5">
              Fru talman! Vi försöker göra mer nu på millenniemål 5 just för
              att minska mödradödligheten i världen. Det hänger också intimt
              samman med hur vi jobbar med hälsosystemen. Men den politiska
              insats vi gör för att jobba med SRHR-frågorna ska inte underskattas.
              Under den förra mandatperioden såg jag till att samtliga diplomater
              i den svenska utrikesförvaltningen fick ökad kunskap om SRHR-frågorna
              i bred bemärkelse, just för att vi ska kunna lyfta upp dessa frågor.
            </seg>
            <seg n="9896cde9">
              Jag utesluter inte att det kan komma mer pengar framåt, men jag
              vill, fru talman, värja mig mot det Hans Linde sade i sitt huvudanförande,
              att fattigdomsbekämpningen kommer allt längre ned och att vi inte
              ser så mycket om detta och att det är mycket retorik.
            </seg>
            <seg n="503fd0c7">
              Jag vill bara säga att jag är stolt också över att jaga kostnader.
              När vi talar om att det är väldigt mycket pengar i avräkningar
              vill jag bara poängtera att Socialdemokraterna jobbade likadant
              när de satt vid makten, och det är därför jag är trött på avräkningsdebatten.
              Men vi ska återkomma även till den.
            </seg>
            <seg n="54cf7fab">
              Jag får aldrig något erkännande för att jag försöker spara pengar
              genom att komma åt korruptionen och genom att försöka effektivisera
              och se till att fler arbetar. Det är också ett sätt att frigöra
              mer resurser och se till att vi stärker demokratiseringssträvandena.
              Vi ska använda de pengar vi har på ett ansvarsfullt sätt och se
              till att de ökade resurser vi nu får dirigeras på ett sådant sätt
              att vi bland annat ser världens barn och unga och att vi ser till
              att skapa förutsättningar för hållbar tillväxt genom att titta
              både på klimat- och miljöinvesteringar.
            </seg>
            <seg n="ebf2abce">
              6 av 10 kronor som används av Sida har miljö och hållbar utveckling
              som del i sin rapportering. Allt är inte direkt miljörelaterat,
              men det är i alla fall vad vi får fram av skrivelsen. Vi ser också
              att med ökade medel som används bättre och mer målinriktat kan
              vi antagligen också få bättre resultat.
            </seg>
            <seg n="3d7e0780">
              Vi har haft väldigt mycket erfarenhet av att prata om hur mycket
              pengar vi satsar. Jag ska gärna återkomma också med resultatrapport
              nästa gång som handlar om jämställdhet och vad vi har uppnått
              på det området för att visa att vi inte bara lägger in mer pengar
              och mer kunskap utan också att resultaten blir allt bättre, även
              på jämställdhetsområdet.
            </seg>
          </u>
          <note type="speaker" n="e646656f">
            Anf. 119 KENT HÄRSTEDT (S) replik:
          </note>
          <u who="kent_harstedt_3f5ee6" xml:id="i-167eb1ea283e95a1-6" n="91314d41">
            <seg n="66ffe8a2">
              Fru talman! Jag glömde tidigare att säga till protokollet att
              självklart står socialdemokratins breda syn på det svenska biståndet
              med i den motion vi har lagt fram.
            </seg>
            <seg n="0a2d59f1">
              Jag skulle vilja ta upp två frågor och synpunkter till biståndsministern.
              Som biståndsministern säkert vet är vi socialdemokrater i grunden
              positiva till Swedfunds verksamhet. Vi har också varit med om
              att bygga upp Swedfund och stödja dem över åren.
            </seg>
            <seg n="ed4a03bf">
              Ändå är det anmärkningsvärt när tung och allvarlig kritik kommer
              från Riksrevisionen mot Swedfund på ett flertal olika områden
              att biståndsministern inte, vad jag vet, har kommit med ordentliga
              svar på kritiken om att Swedfund använder skatteparadis för sin
              verksamhet. Jag vet att regeringen tillsatte någon form av översyn
              av detta. Swedfunds verksamhet leder enligt Riksrevisionen inte
              heller på ett tydligt sätt till fattigdomsbekämpning.
            </seg>
            <seg n="ea9be7d0">
              De här två frågorna skulle jag vilja ställa till biståndsministern
              och be att få ett svar på. Har de här två frågorna fått nöjaktiga
              svar? Om inte, hur kan man kontinuerligt fortsätta att ösa in
              pengar i Swedfund?
            </seg>
            <seg n="83f197d3">
              I grunden är vi socialdemokrater som sagt var positiva till Swedfund,
              men de här två frågorna måste få nöjaktiga svar. Inte vid något
              tillfälle hittills har dessa frågor besvarats offentligt i utrikesutskottet
              eller här i kammaren. Jag tror inte heller att Riksrevisionen
              har fått svar på dessa frågor.
            </seg>
          </u>
          <note type="speaker" n="b26eb63f">
            Anf. 120 Statsrådet GUNILLA CARLSSON (M) replik:
          </note>
          <u who="gunilla_carlsson_bef48a" xml:id="i-86e72d8b9330c5ae-6" n="f27bbcdf">
            <seg n="c0968212">
              Fru talman! Tack för att vi får en möjlighet att inledningsvis
              diskutera Swedfund en del. Jag tror att vi behöver återkomma.
              Jag tror att Swedfund behöver ytterligare kapitalskott för att
              hävda sig som en svensk utvecklingsaktör på en marknad där det
              blir alltmer konkurrens mellan givarna.
            </seg>
            <seg n="eafb7a34">
              Jag tror också att man behöver en viss volym för att kunna vara
              attraktiv. När jag ser en del investeringar som bolaget nu till
              exempel gör i Liberia, inte minst på det område som Kent Härstedt
              lyfte fram, det vill säga förmågan att kunna göra bra energiinvesteringar
              som är hållbara framöver, så behövs den här konkurrensen som Swedfund
              kan erbjuda.
            </seg>
            <seg n="60dcb057">
              Hur har vi då hanterat det? Jag har många gånger sagt att hela
              biståndsförvaltningen är behäftad med en del problem som vi har
              diskuterat från tid till annan. Det kan vara bristande återrapportering,
              och ibland har vi också ett behov av att biståndet ska åstadkomma
              allting och hur pass tydlig är just fattigdomsbekämpningsambitionen
              i det första ledet.
            </seg>
            <seg n="60ccc51d">
              Det här tror jag är ett problem som Swedfund har eftersom det
              inte är lika tydligt som det kanske är i en del andra biståndsformer.
              Vi behöver diskutera det här, eftersom vi vet att förväntningarna
              från utvecklingsländerna naturligtvis är att kunna göra bra saker
              kring utbildning och hälsa, vilket har ett väldigt direkt perspektiv,
              men också att bidra till nya och bättre jobb. Här har Swedfund
              med sin förmåga att kunna komma med riskkapital, minska riskerna
              och öka de totala kapitalflödena en hel del att bidra med.
            </seg>
            <seg n="3e08b027">
              Vad gäller skatteparadisen har vi i samband med finanskrisen
              arbetat just med att undanröja dessa skatteparadis, för de har
              besvär, tycker jag rent allmänt, med transparensen i betalningssystemen.
              Men en förklaring vi har fått till att Swedfund har använt dem
              har varit att det är just där transaktionen sker.
            </seg>
            <seg n="7d16204c">
              När det gäller Riksrevisionens kritik gentemot Swedfund har vi
              verkligen försökt följa upp den. Vi har tittat på ägardirektiven,
              och vi har krävt bättre rapportering, och jag tror att det fortsatt
              finns en hel del kvar att göra där också.
            </seg>
            <seg n="305d037e">
              Men jag tror att det är väldigt viktigt att vi ser, precis som
              Kent Härstedt säger, att det här är en viktig del i de svenska
              biståndsverktygen, och därför behöver vi nog återkomma till hur
              vi kan göra Swedfund ännu mer relevant och effektivt.
            </seg>
          </u>
          <note type="speaker" n="65f00e2d">
            Anf. 121 KENT HÄRSTEDT (S) replik:
          </note>
          <u who="kent_harstedt_3f5ee6" xml:id="i-167eb1ea283e95a1-7" n="91314d41">
            <seg n="dccc180f">
              Fru talman! Mycket kort: Jag tror att vi får återkomma när det
              gäller Swedfund, för jag är inte helt nöjd med svaren. Jag hör
              att det är saker på gång, men jag hör inte att biståndsministern
              har godtagbara svar kring de frågeställningar som Riksrevisionen
              har ställt kring Swedfund, och därför lär väl också Riksrevisionen
              återkomma om inte de svaren blir nöjaktiga.
            </seg>
            <seg n="5eb1df9e">
              Det finns alltså skäl att återkomma till det.
            </seg>
            <seg n="39318ec7">
              Det andra jag skulle vilja ta upp handlar om de 8 miljarder till
              miljöbistånd som biståndsministern är väldigt glad för. När man
              blickar tillbaka och tittar på presentationen och sedan på Rapports
              granskning och intervju med statsministern kan man konstatera
              att det ges väldigt olika bilder. Vid presskonferensen handlar
              det väldigt mycket om nya pengar till klimatbistånd. När statsministern
              sedan får svara på frågor och Rapport granskar var det ganska
              mycket pengar som redan fanns i biståndet och som någon sade:
              Samma pengar, ny etikett.
            </seg>
            <seg n="765b7b32">
              Vad klimatbiståndet behöver är ju mer pengar, inte återanvända
              eller ompaketerade pengar.
            </seg>
            <seg n="572f2fb6">
              Jag antar att det är journalister som också lyssnar på detta,
              och granskningen kommer att fortsätta. Jag kommer själv ihåg när
              biståndsministern och ytterligare ett statsråd kallade till presskonferens,
              och det ställdes frågor från journalisterna. Är detta nya pengar?
              Ja, det är det, sade man. När sedan granskningen görs av Rapport
              och frågor ställs till statsministern visar det sig att så inte
              var fallet.
            </seg>
            <seg n="9e9e4bd1">
              Jag tycker att man ska vara ärlig och tydlig, och när det gäller
              många av biståndsministerns honnörsord säger hon, precis som Hans
              Linde sade, rätt saker. Men i detta fall blir det väldigt fel.
              Det vill vi helst undvika i framtiden. Vi vill hellre ha raka
              och ärliga svar.
            </seg>
          </u>
          <note type="speaker" n="d86696f1">
            Anf. 122 Statsrådet GUNILLA CARLSSON (M) replik:
          </note>
          <u who="gunilla_carlsson_bef48a" xml:id="i-86e72d8b9330c5ae-7" n="f27bbcdf">
            <seg n="1e298064">
              Fru talman! Det stämmer att när vi presenterade denna unika klimatsatsning
              inom ramen för det svenska utvecklingssamarbetet, där mycket handlade
              om att använda pengar till anpassningsåtgärder i de allra fattigaste
              länderna men också i viss mån bidra med energieffektivisering,
              var det bara en del i det svenska internationella klimatengagemanget.
              Då var det 4 miljarder som var nya pengar till biståndet. Det
              var så vi beskrev det. I dag talar vi om att det totalt sett är
              ungefär 8 miljarder som vi jobbar med i klimatsatsningen, och
              det är gamla pengar också.
            </seg>
            <seg n="80d35a55">
              Det som jag ville visa, och som också framgår i betänkandet,
              handlar om att mer och mer av det som Sida gör 6 av 10 kronor
              har bäring på just klimat och hållbar utveckling. Därför blir
              vi verkligen föregångare i fråga om detta eftersom vi väver ihop
              fattigdomsbekämpningen med behovet av att ha den både ekologiskt
              och socialt hållbar.
            </seg>
            <seg n="1e67fd87">
              Här finns det mycket kunskap i Sverige som gör att vi kanske
              har förtroende när vi nu ska föra dessa otroligt komplicerade
              klimatförhandlingar som behövs, där det handlar om att använda
              de pengar man har till fattigdomsbekämpning på ett klokt sätt
              men också om att se till att man kan få till nya flöden. Det är
              därför som jag tycker att det är viktigt att öppna för det innovativa
              men samtidigt se till att vi kanske också ska hitta former som
              gör att vi jobbar mer med lån och krediter även på energieffektiviseringsområdet.
            </seg>
            <seg n="02e1d44f">
              Jag vill också hävda att det är additionellt utifrån de 0,7 procenten
              av bni som vi är internationellt förbundna av. Det är så som statsministern
              ibland också har resonerat, att detta är utöver det svenska åtagandet
              för fattigdomsbekämpning som är 0,7 procent. När vi har fått nya
              pengar tack vare att vi har skött vår ekonomi och har ökat biståndsbudgeten
              kan vi också säga att vi ytterligare klimatsatsar.
            </seg>
            <seg n="327ed68b">
              Om vi kan fortsätta sköta den svenska budgeten, vilket vi ska,
              och med de ökade biståndsflöden som jag kan se framför mig skulle
              jag, om jag får välja, göra ytterligare riktade satsningar på
              världens barn och unga. Vi ska inte glömma hälsa och utbildning.
              Men jag tror att vi framför allt måste kunna se vad vi har lärt
              oss av den klimatsatsning på 4 miljarder som vi gjorde och ta
              den vidare eftersom den tar slut 2012.
            </seg>
          </u>
          <note type="speaker" n="3ac8ab8b">
            Anf. 123 WILLIAM PETZÄLL (SD):
          </note>
          <u who="unknown" xml:id="i-8b0a8c84b91f1675-9" n="5180ecce">
            <seg n="4eac4a7d">
              Fru talman! Jag börjar med att yrka bifall till Sverigedemokraternas
              reservationer.
            </seg>
            <seg n="ef0b30a2">
              När jag läser om utgiftsområde 7 om internationellt bistånd kan
              jag inte låta bli att ställa mig frågande till om majoriteten
              av riksdagsledamöterna i tidig ålder fick boken om pojken med
              guldbyxorna uppläst som godnattsaga. Boken handlar om en pojke
              som i högerfickan alltid hade obegränsat med resurser som han
              kunde slösa på allehanda saker. Det var en saga.
            </seg>
            <seg n="cedc8929">
              Men hur gärna man än vill att statens kassa ska fungera som pojkens
              guldbyxor måste man förstå att våra resurser i verkligheten är
              begränsade och ska i första hand gå till att finansiera vår gemensamma
              välfärd.
            </seg>
            <seg n="878e4d22">
              Svenska staten ger i år 35 miljarder kronor i bistånd, vilket
              motsvarar 1 procent av den beräknade bruttonationalinkomsten.
              Genomsnittet för OECD-ländernas biståndsbudget ligger på 0,48
              procent av bni, och som vi hörde nyligen är FN:s allmänna rekommendation
              0,7 procent av bni. Sveriges budgetram för bistånd utmärker sig
              således både i jämförelse med FN:s uttalade ambition om vad länderna
              ska ge och i jämförelse med genomsnittet för OECD-länderna.
            </seg>
            <seg n="550bbe1c">
              En stor del av Sveriges bistånd kanaliseras via Sida, en myndighet
              med uppdrag att genomföra de beslut som fattas i Sveriges riksdag.
              Riksrevisionen gjorde som bekant år 2007 en granskning av projektverksamheter
              som finansierades av just Sida. Resultatet visade på en anmärkningsvärd
              oordning, otillräcklig internkontroll samt flera oegentligheter.
            </seg>
            <seg n="9a4c9689">
              I Riksrevisionens granskning framgick det bland annat att av
              15 biståndsprojekt i Sydafrika, Namibia, Kenya och Tanzania undgick
              inget projekt kritik. I två tredjedelar fanns det väsentliga fel
              i räkenskaperna, i flera fall saknades bokföring, och i tre av
              fyra fall saknades underlag för att Riksrevisionen skulle kunna
              göra en bedömning om verksamheten över huvud taget hade bedrivits.
              I ett av tre fall förekom oriktiga handlingar som förfalskade
              kvitton och närvarolistor. I ett annat fall förekom omotiverat
              höga löner, lokalkostnader och konsultkostnader. Hälften av projekten
              hade inte betalat lagstadgade skatter eller arbetsgivaravgifter.
            </seg>
            <seg n="f9fd17b6">
              Jag ska ge några andra exempel där man har slösat svenska skattemedel.
              5 miljoner kronor gick till att bygga en kolchos efter svensk
              modell. Projektet gav ett nytt svenskt jobb. Det var till en konsult
              som fick 114 000 kronor i månaden för att leda arbetet. Efter
              ett par år lades projektet ned utan att det ens hade slutförts.
            </seg>
            <seg n="13df5cbc">
              Ett annat exempel är en begagnad skruvfabrik som kostade svenska
              skattebetalare 12 miljoner kronor. Den inköptes och skickades
              till Moçambique som bistånd. Men på tio år tillverkades inte en
              enda skruv. Det enda som återstod av värde var skrotet.
            </seg>
            <seg n="046bf80b">
              Ytterligare ett exempel är när svenska staten satsade 28 miljoner
              kronor på ett mejeri i Ryssland. Projektet skulle leda till 110
              nya jobb. Resultatet efter två års tid var att det inte blev ett
              enda nytt jobb.
            </seg>
            <seg n="bc7eb973">
              Fru talman! Det är ingen hemlighet att det svenska utvecklingsbiståndet
              liksom utvecklingsbistånd i allmänhet många gånger pumpas in i
              ett svart biståndshål och alltför ofta hamnar i diktatoriska länder.
            </seg>
            <seg n="4e30b2fc">
              Sverigedemokraterna sätter i sin budgetmotion ned foten mot det
              ändlösa resursslöseriet med svenska skattemedel. I stället föreslår
              vi en omfördelning där vi minskar det många gånger ineffektiva
              och kontraproduktiva utvecklingsbiståndet för att samtidigt öka
              anslagen till FN:s flyktingorgan UNHCR med 1 miljard. På detta
              sätt frigör vi dessutom resurser som vi väljer att satsa på eftersatta
              välfärdsområden.
            </seg>
            <seg n="8be7518d">
              Vår omfördelning gör att vi landar på den av FN rekommenderade
              procentsatsen, 0,7 procent, av bni, och innebär således att vi
              satsar betydligt mer i genomsnitt än många andra OECD-länder.
            </seg>
            <seg n="d9a9aa91">
              Vi ser bistånds- och flyktingpolitik som en helhet. Det är ingen
              hemlighet att de tillsammans innebär två mycket stora kostnader,
              kostnader som felriktas och hjälper få människor till en hög kostnad.
            </seg>
            <seg n="2d566131">
              Inte alltför sällan slår många av er i de övriga partierna i
              denna kammare sig för bröstet när det gäller hur behjärtansvärda
              och solidariska era satsningar gentemot omvärldens människor är.
              Jag menar att det i många fall förhåller sig precis tvärtom. Låt
              mig exemplifiera detta kort och koncist. Varje ensamkommande asylsökande
              ungdom kostar i genomsnitt 1 900 kronor per dag. Denna summa multiplicerad
              med 365 blir närmare 700 000 kronor per år. För denna summa skulle
              vi exempelvis ha kunnat rädda 60 000 barn per år från att dö i
              kolera eller ge över 400 000 utsatta barn vaccinationsskydd mot
              bland annat mässling.
            </seg>
            <seg n="62c7d28c">
              Fru talman! Jag vill tro att ni i de övriga partierna har en
              god intention med er politik, men tyvärr hamnar ni många gånger
              i fel slutanalys. Jag tycker ändå att man ibland då kan svälja
              sin egen stolthet och faktiskt erkänna att man har haft fel.
            </seg>
            <seg n="0a7407ec">
              Genom vår miljardsatsning till UNHCR hjälper vi mångdubbelt fler
              människor i verklig nöd än man gör med dagens kostnadsineffektiva
              och vad jag menar inhumana flyktingpolitik.
            </seg>
            <seg n="62199494">
              Solidaritet och medmänsklighet kan inte alltid räknas i procentsatser,
              däremot i antalet räddade människoliv. Med vår politik räddar
              vi betydligt fler än som sker i dag. Det menar jag hela tiden
              måste vara utgångspunkten för såväl biståndspolitiken som flyktingpolitiken.
            </seg>
          </u>
          <note type="speaker" n="b8cebdeb">
            Anf. 124 HANS LINDE (V) replik:
          </note>
          <u who="hans_linde_857e1f" xml:id="i-2553badd1218a3f6-6" n="2befdb97">
            <seg n="db163b1e">
              Fru talman! Det framgick med önskvärd tydlighet att Sverigedemokraterna
              vill minska den svenska biståndsbudgeten. Det kan vara bra att
              veta för dem som lyssnar på debatten att Sverigedemokraterna har
              föreslagit att det svenska biståndet ska minskas med 9 505 miljoner
              kronor en neddragning som ska inledas om 19 dagar. Den budget
              som vi nu diskuterar träder i kraft den 1 januari nästa år, och
              det innebär att dessa nedskärningar ska genomföras om 19 dagar.
            </seg>
            <seg n="6c6c2912">
              Frågan är: Vilka biståndsprojekt är det som Sverigedemokraterna
              vill lägga ned? Det kanske är värt att upplysa William Petzäll
              om att man inte kan göra retroaktiva nedläggningar och neddragningar.
              De biståndsprojekt som William Petzäll pratar om i talarstolen
              har redan genomförts om de någonsin har genomförts och det går
              inte att spara på dem.
            </seg>
            <seg n="952e817e">
              Om man tittar framåt mot kommande verksamhetsår är frågan: Vad
              är det för biståndsprojekt som man vill lägga ned? Är det Svenska
              Afghanistankommitténs arbete med att utbilda barnmorskor i Afghanistan,
              ett land där över 20 000 kvinnor dog i samband med graviditet
              förra året? Eller är det samma organisations arbete i Afghanistan
              som nu ger mer än 100 000 barn möjlighet att gå i skolan? Är det
              detta som är det svarta hålet, resursslöseriet?
            </seg>
            <seg n="7a6d4246">
              Eller är det möjligtvis så att man ska lägga ned det svenska
              stödet till RFSL:s projekt där man stöder hbt-organisationer i
              Uganda, ett land där man just nu diskuterar att införa dödsstraff
              för människor som har samkönade relationer? Eller vill ni dra
              tillbaka det svenska stödet till ungdomsmottagningar i Tanzania,
              där vanliga ungdomar i ett land som härjas av hiv/aids får möjlighet
              till kunskap och att använda preventivmedel?
            </seg>
            <seg n="806bc35f">
              Är det dessa projekt ni vill lägga ned och börja fasa ut om 19
              dagar? Eller vilka områden är det egentligen som ni vill göra
              besparingarna på?
            </seg>
          </u>
          <note type="speaker" n="cbaff12d">
            Anf. 125 WILLIAM PETZÄLL (SD) replik:
          </note>
          <u who="unknown" xml:id="i-8b0a8c84b91f1675-10" n="5180ecce">
            <seg n="1e68a7c3">
              Fru talman! Till att börja med är det vi ska fastslå ramarna
              för den kommande budgeten, inte vilka projekt vi specifikt vill
              skära ned på.
            </seg>
            <seg n="876f1f44">
              Rent generellt är det som vi har gett oss in på, vilket även
              framgår av vår budgetskrivelse, det många gånger kostnadsineffektiva
              och kontraproduktiva utvecklingsbiståndet, som bevisligen inte
              har gett något större resultat och som bevisligen också många
              gånger hamnat i fel händer.
            </seg>
            <seg n="c79d7208">
              Oavsett om de har hamnat i fel händer direkt eller indirekt spelar
              det mindre roll. Faktum är ändå att hur fina insatser vi än gör
              för skola, sjukvård och omsorg i tredje världen hjälper vi indirekt
              diktaturstaterna att inte behöva satsa på till exempel välfärdsområden,
              och i stället kan de enbart ägna sig åt att köpa in vapen och
              fortsätta att bedriva krig. Det är vad det handlar om.
            </seg>
            <seg n="cb11ad2b">
              Vi har inte sett att utvecklingsbiståndet har gett några positiva
              resultat. I stället vill vi omfördela resurserna och satsa utökade
              resurser på UNHCR. Där kan vi hjälpa betydligt fler människor
              än vad vi gör med dagens biståndspolitik och flyktingpolitik.
              Jag menar att det måste vara utgångspunkten, och det är en sant
              human flyktingpolitik.
            </seg>
          </u>
          <note type="speaker" n="531b084b">
            Anf. 126 HANS LINDE (V) replik:
          </note>
          <u who="hans_linde_857e1f" xml:id="i-2553badd1218a3f6-7" n="2befdb97">
            <seg n="85c961f8">
              Fru talman! Jag begär inte att William Petzäll nu ska redovisa
              exakt hur de 9,5 miljarderna ska slå mot biståndsbudgeten. Men
              någonstans måste man ha mer än bara yvig retorik att komma med
              när man ska motivera varför man vill göra en neddragning på nästan
              10 miljarder som ska sjösättas om 19 dagar. Någonstans måste man
              kunna ge exempel på ett projekt som man vill avsluta och ett land
              som man inte vill ge något svenskt bistånd till. Någonstans måste
              ni kunna redovisa det. Det minsta man kan begära av en folkvald
              riksdagsledamot är att han i grova drag kan ge några exempel över
              huvud taget på hur man vill genomföra dessa nedskärningar på 9,5
              miljarder kronor.
            </seg>
            <seg n="9c2ce8d7">
              Talmannen påminde William Petzäll om yrkandena. Jag tittar i
              biståndsbetänkandet, och trots William Petzälls yviga retorik
              i talarstolen hittar jag inte en enda reservation från Sverigedemokraterna
              och inte ett enda förslag på hur man ska ändra svensk biståndspolitik.
              Om man nu är så upprörd över hur svensk biståndspolitik fungerar,
              varför har man inte presterat ett enda förslag på förändringar
              i den biståndspolitik vi har inom ramen på 35 miljarder.
            </seg>
            <seg n="d31d02e0">
              Det finns sju reservationer i biståndsbetänkandet, och Vänsterpartiet
              står bakom samtliga. Men det finns ingenting från Sverigedemokraterna.
              Det är också lite intressant för dem som lyssnar här. När det
              i morgon blir dags att votera om betänkandet, kommer då Sverigedemokraterna
              sin vana trogen att agera som stödparti till den borgerliga regeringen
              och rösta ja till den borgerliga Alliansens skrivningar i detta
              betänkande?
            </seg>
          </u>
          <note type="speaker" n="143c959b">
            Anf. 127 WILLIAM PETZÄLL (SD) replik:
          </note>
          <u who="unknown" xml:id="i-8b0a8c84b91f1675-11" n="5180ecce">
            <seg n="1636698c">
              Fru talman! Till att börja med kanske jag ska påminna Hans Linde
              om att vi för bara några dagar sedan röstade igenom besparingar
              med De rödgröna.
            </seg>
            <seg n="52215c1a">
              Jag kommer inte att gå in i detalj på vad vi vill skära ned på,
              men det handlar generellt sett om utvecklingsbiståndet. Där kan
              vi göra besparingar på 10 miljarder kronor, som vi i stället väljer
              att satsa på svensk välfärd. Till skillnad från Vänsterpartiet
              lever vi med den insikten att våra skattemedel är begränsade,
              och då måste man prioritera. Där prioriterar vi svensk välfärd,
              sjukvård, äldreomsorg och skola före ett kontraproduktivt och
              innehållslöst utvecklingsbistånd, som bevisligen inte kan påvisa
              några förbättrade resultat. Det handlar om ett resursslöseri,
              som vi menar måste få ett slut någon gång.
            </seg>
          </u>
          <note type="speaker" n="a974fe2a">
            Anf. 128 KENT HÄRSTEDT (S) replik:
          </note>
          <u who="kent_harstedt_3f5ee6" xml:id="i-167eb1ea283e95a1-8" n="91314d41">
            <seg n="64f88289">
              Fru talman! Jag tycker att det var intressant att lyssna på Petzälls
              anförande för det var så fyllt av märkligheter, som jag tror att
              många av oss som har jobbat ett tag med de här sakerna inte riktigt
              kände igen oss i.
            </seg>
            <seg n="055bb538">
              Först och främst togs flera exempel, bland annat ur Riksrevisionens
              kritik för något år sedan. Alla vi som har följt det här och läst
              på lite grann vet att det handlar om 15 projekt av 6 000. Efter
              detta lät Sida tillsätta en egen utredning av hur det stod till
              med de 15 projekten, och i slutändan landade det på ett eller
              två projekt som hade svårigheter. Lundgren får rätta mig eller
              nicka. Det var två som gick till rättslig prövning, och de övriga
              byggde på missförstånd och en inte helt bra genomförd granskning
              av dem. Det landade alltså på att det handlade om 2 projekt av
              6 000 i slutändan. Det går att läsa sig till när man följer ärendet.
            </seg>
            <seg n="ea448ee8">
              Det talades om mejeri. Det enda mejeri vi andra har hört talas
              om fanns inte i Ryssland utan i Makedonien.
            </seg>
            <seg n="25bb9662">
              Det är ganska viktigt att man läser på ordentligt innan man ger
              sig på att hugga i ett så viktigt och angeläget område som just
              biståndet. Det handlar om människors liv, och biståndet är kanske
              på ett annat sätt än många andra politikområden ett område där
              de facto väl använda pengar räddar människoliv på daglig basis.
            </seg>
            <seg n="223a46dc">
              Svenskt bistånd under den tidigare regeringen, men även under
              nuvarande regering, har ett oerhört gott internationellt anseende.
              Den svartmålning som William Petzäll har presterat här i dag känns
              inte igen på internationell nivå.
            </seg>
          </u>
          <note type="speaker" n="0b33ba20">
            Anf. 129 WILLIAM PETZÄLL (SD) replik:
          </note>
          <u who="unknown" xml:id="i-8b0a8c84b91f1675-12" n="5180ecce">
            <seg n="6f1c94be">
              Fru talman! Jag är inte helt förvånad över det som har konstaterats,
              att Riksrevisionen kommer fram till en slutsats och Sida kommer
              fram till en helt annan slutsats när man tillsätter sin egen utredning.
            </seg>
            <seg n="7bb1319c">
              Det har förekommit oegentligheter, missräkningar och så vidare.
              Det har Riksrevisionens egna utredare konstaterat, och det framgår
              också med all önskvärd tydlighet i deras sammanfattning. Sedan
              kan jag förstå att Sida försöker undfly de egna misstag som har
              begåtts. Det är inga konstigheter i det man försöker alltid rädda
              sitt eget skinn.
            </seg>
            <seg n="f5efe49d">
              Återigen: Det här handlar inte om att vi vill minska katastrofbiståndet,
              utan det handlar om att vi framför allt vill minska det kostnadsineffektiva
              utvecklingsbiståndet. Vi menar att vi kan skära ned på det och
              i stället använda det för inhemska ändamål, som till exempel förbättringar
              av vår välfärd. Jag tror inte att du har den uppfattningen att
              välfärden är helt utbyggd som den ser ut i dag, utan den är i
              behov av upprustning.
            </seg>
            <seg n="47854995">
              Politik handlar till stora delar om att prioritera, och då väljer
              vi att prioritera svensk välfärd före utvecklingsbiståndet. Som
              jag har påpekat tidigare gör vi en omfördelning där vi ökar anslagen
              till UNHCR, som gör ett väldigt gott jobb. Som jag var inne på
              tidigare kan vi hjälpa oerhört många fler människor än med dagens
              flyktingpolitik genom att vi satsar våra resurser i krisernas
              närområden i stället för att satsa dem på den lilla rännil som
              lyckas ta sig till Sverige.
            </seg>
          </u>
          <note type="speaker" n="3a177e58">
            Anf. 130 KENT HÄRSTEDT (S) replik:
          </note>
          <u who="kent_harstedt_3f5ee6" xml:id="i-167eb1ea283e95a1-9" n="91314d41">
            <seg n="43a98f56">
              Fru talman! Jag tillhör också regeringens kritiker jag tillhör
              oppositionen. Men inte heller jag skulle vilja säga att det bistånd
              vi har i dag pumpas in i diktaturer. Så har det inte varit, och
              så är det inte.
            </seg>
            <seg n="00b7e066">
              När du pratar om kontraproduktivt och ineffektivt bistånd, vad
              grundar det sig på? Det är inte det anseende som svenskt bistånd
              har. När svenskt bistånd utvärderas av internationella bedömare
              och de listorna kan göras långa är det ingen som är i närheten
              av dina formuleringar här i dag.
            </seg>
            <seg n="014011b5">
              Jag vill höra faktakällorna. Man kan inte bara sitta några stycken
              på en kammare och komma på hur man ska svartmåla svenskt bistånd.
              Det måste ha någon form av förankring i verkligheten.
            </seg>
            <seg n="e702d1f6">
              Då kan man inte som i det tidigare fallet ta ett eller två exempel
              för att svartmåla svenskt bistånd, som består av 6 000 olika projekt,
              som ständigt granskas av internrevision, av myndigheten Sadev,
              av Riksrevisionen och av andra. Det finns väldigt gott som utförs
              med svenskt bistånd.
            </seg>
            <seg n="4ce654af">
              Tror man att Sverige är en isolerad ö i världen som inte alls
              är beroende av sjukdomar, miljöförstöring, kriminalitet och mycket
              annat som i dag är gränsöverskridande över jordklotet utan tror
              att Sverige är en isolerad ö som inte berörs alls av hur människor
              har det i andra delar av världen, då har man en ganska udda politisk
              inställning, skulle jag vilja säga.
            </seg>
            <seg n="f95e9c84">
              I dag berör allt alla människor på jordklotet. Vill vi svensk
              välfärd väl måste vi också interagera och hjälpa människor på
              andra platser i världen. Det är just genom att tillsammans hjälpas
              åt som vi kan uppnå en bättre levnadsstandard i världen.
            </seg>
          </u>
          <note type="speaker" n="b8b4f981">
            Anf. 131 WILLIAM PETZÄLL (SD) replik:
          </note>
          <u who="unknown" xml:id="i-8b0a8c84b91f1675-13" n="5180ecce">
            <seg n="15810ca0">
              Fru talman! Det sades att vi kritiserade utvecklingsbiståndet
              eftersom det inte har gett något resultat, och du frågade efter
              källor, Kent Härstedt. Föregående talare och din kollega efterlyste
              just fakta, siffror på vilket resultat biståndet har gett. Det
              har vi inte på bordet. Vilket resultat har utvecklingsbiståndet
              gett? Jag har inte sett det i de rapporter som har lagts fram.
            </seg>
            <seg n="f13e8a5d">
              Det finns fler mycket ansedda forskare som menar att utvecklingsbistånd
              i allmänhet snarast passiviserar många av mottagarländerna. Som
              jag var inne på tidigare: I stället för att en diktaturstat som
              för anfallskrig ska tvingas prioritera sin egen välfärd gör vi
              från västvärlden den prioriteringen att vi bygger deras välfärd
              samtidigt som de kan lägga ännu mer resurser på att föra krig
              mot andra länder. Det menar jag till stor del utgör det kontraproduktiva
              i utvecklingsbiståndet.
            </seg>
            <seg n="2b15c67f">
              När det kommer till det kostnadsineffektiva frågar jag återigen:
              Var är resultaten? Vi har inte sett dem. Vi har dem inte på bordet
              i dag. Vi har inte haft det under tidigare år heller.
            </seg>
          </u>
          <note type="speaker" n="cccbd8fc">
            Anf. 132 CHRISTIAN HOLM (M):
          </note>
          <u who="christian_holm_732a6f" xml:id="i-35fabbb8db52f93a-0" n="2457c26b">
            <seg n="70e0712b">
              Fru talman! Vi har nu kommit till den årliga debatten i kammaren
              om det svenska biståndet. För egen del blir det min femte debatt
              i rad på det temat. Jag kan konstatera att det är en viss skillnad
              på debatten i dag jämfört med när vi började 2006. Men det finns
              också självklart många likheter.
            </seg>
            <seg n="a6c53e9a">
              Jag återkommer till det om en liten stund. Jag kan börja nu med
              att yrka bifall till utskottets förslag till beslut, så att den
              formaliadelen är avklarad.
            </seg>
            <seg n="747c69e6">
              Att göra tillbakablickar och se hur vår politik har utvecklats
              är viktigt för att kunna utvärdera det vi har genomfört och mäta
              resultaten av det. Just resultatfrågan kommer hela tiden upp.
              Det är något som vi prioriterar och som har prioriterats de senaste
              åren, just för att det är så viktigt att se vart biståndet går.
            </seg>
            <seg n="f3487225">
              I många delar är det nog många av oss som kan vara överens, från
              höger till vänster i politiken, om att biståndet ska göra nytta
              och givetvis vara effektivt och att det är viktigt att vi får
              ut resultat. Där skiljer vi oss inte så mycket åt. När det däremot
              kommer till vad vi ska genomföra och på vilket sätt vi ska göra
              det, då skiljer det sig. Det är viktigt att vi är tydliga i våra
              formuleringar av vad vi vill ha ut av biståndet. Men det är viktigt
              att vi inte bara formulerar, utan vi måste också leverera. Det
              handlar om att skapa utveckling, och det handlar till syvende
              och sist om att rädda liv och förbättra utvecklingen i länder
              där människor lever under förhållanden som är allt annat än bra.
            </seg>
            <seg n="8db1d160">
              Efter många års diskussioner påbörjades under förra mandatperioden
              en relativt omfattande landfokusering av biståndet. Det var en
              diskussion som hade pågått i många år men som just stannade vid
              formuleringar och där det inte blev leverans. Men detta levererades
              under förra mandatperioden.
            </seg>
            <seg n="00c739b7">
              Sverige kan inte göra allt överallt, och det är också i enlighet
              med de överenskommelser som vi har internationellt, exempelvis
              genom den så kallade Parisdeklarationen. Det handlar om att samarbeta
              bättre med andra, att vi som givare har bättre koordination och
              att det ges ett större ägarskap till de länder där vi är engagerade.
            </seg>
            <seg n="8470ffeb">
              Vi har också prioriterat tematiskt. Vad är Sverige bäst på, och
              var är det vi kan vi nå bäst resultat? Det blev tre tematiska
              prioriteringar där vi satsade extra: demokrati och mänskliga rättigheter,
              klimat och miljö samt jämställdhet och kvinnors roll och delaktighet
              i utvecklingen. Det är stora och viktiga områden.
            </seg>
            <seg n="c42db4e7">
              Demokrati och mänskliga rättigheter handlar om att vi på olika
              sätt stimulerar genom att bygga upp fungerande, ansvarstagande
              partiväsen, att vi säkerställer att de mänskliga rättigheterna
              efterlevs.
            </seg>
            <seg n="b522c1aa">
              Beträffande klimat och miljö handlar det om att vi gör kloka
              investeringar. Vi hade tidigare i kväll diskussioner om att vissa
              delar av världen måste göra vissa saker och att man resonerar:
              Vi har gjort vårt, och nu är det deras tur. Men vi gjorde någonting
              utvecklingsmässigt och industrialiseringsmässigt för ganska många
              år sedan. Det är dumt att de länder som i dag industrialiseras
              gör det på samma dåliga sätt som vi gjorde utifrån dagens perspektiv.
              Det som man ska göra är att se till att när det finns ny, modern
              teknik, som är klimatsmart och bra för miljön, då kan man investera
              direkt där, så slipper man att gå den långa vägen. Man behöver
              inte uppfinna hjulet igen. Där kan vi med särskilda insatser inom
              biståndet vara med och göra extra nytta.
            </seg>
            <seg n="45ab4a80">
              När det gäller kvinnors roll i utvecklingen och deras delaktighet
              och jämställdhetsfrågan handlar det om att det är en fråga om
              mänskliga rättigheter, att både kvinnor och män har samma rättigheter.
              Men det är också en utvecklingsfråga rent ekonomiskt. I länder
              där vi förbjuder halva befolkningen att delta, att bidra, är det
              självklart att utvecklingen stannar av. Men det grundläggande
              är att det är en fråga om mänskliga rättigheter.
            </seg>
            <seg n="78af5935">
              Fru talman! Sverige har ett omfattande bistånd. Ja, det är faktiskt
              rekordhögt. Enprocentsmålet ligger fast. Det finns en bred majoritet
              i den här kammaren om att vi ska ha ett enprocentsmål. Samtidigt
              det vet den som har lyssnat på mig tidigare tycker jag inte att
              det är helt oproblematiskt. Jag hoppas att det ska vara möjligt
              för oss att föra en diskussion om detta framöver inte för att
              frångå enprocentsmålet för att minska och inte heller nödvändigtvis
              för att kraftigt öka utan för att tydligare sätta fokus på vad
              vi vill göra utvecklingsmässigt snarare än utbetalningsmässigt.
            </seg>
            <seg n="4d85b7f0">
              Förra året stod vi här och diskuterade jag tror att det var i
              slutet av november 2009 finanskrisens inverkan på vårt utvecklingssamarbete
              och biståndet. Då konstaterade vi att den svenska ekonomin minskade
              i finanskrisens spår. Det fick konsekvensen att även det svenska
              utvecklingsbiståndet minskade och man fick göra neddragningar.
              I år kan vi se att biståndet ökar kraftigt. 35,2 miljarder, står
              det på slutraden för den budgetpost i statsbudgeten som avser
              det svenska utvecklingsbiståndet. 35,2 miljarder är en hel del
              pengar. Ja, det är riktigt mycket, för att vara exakt.
            </seg>
            <seg n="a383f1a5">
              Samtidigt kan vi konstatera att behovet runt om i världen säkert
              är långt mycket större. Där har Sverige en unik möjlighet att
              fortsätta att arbeta och utveckla när det gäller det svenska biståndet.
              Men vi är också en del av världens största biståndsgivare, som
              är Europeiska unionen, där vi också kan arbeta för att nå ett
              bättre resultat.
            </seg>
            <seg n="95a5119d">
              Tidigare år har det rört sig om ökningar i biståndet. Men det
              som har vållat viss problematik är inte framför allt huruvida
              vi skär ned eller ökar utan ryckigheten, som självfallet är lite
              mer plågsam det år man måste dra ned snarare än öka. Men det är
              också svårt att på kort tid kraftigt justera upp biståndet med
              korta ledtider, i alla fall om vi vill säkerställa att pengarna
              hamnar i rätt händer och används på ett ansvarsfullt sätt.
            </seg>
            <seg n="18e9db62">
              I och med att vi är tydliga med att vi inte accepterar korruption
              och annat fusk och att vi ställer vissa, ofta ganska hårda, krav
              på dem som tar emot vårt bistånd hamnar vi också i situationer
              där vi måste stoppa biståndet. De här pengarna måste sedan omfördelas
              för att vi ska kunna få ut de pengar som vi avser. Det kan bli
              korta ledtider, och det kan emellanåt bli problematiskt att hinna
              säkerställa att det här sker på absolut bästa sätt. Där tycker
              jag att det är viktigt att vi i framtiden kan ha ett resonemang
              för att se hur vi kan se till att de pengar vi nyttjar används
              på ett så effektivt och bra sätt som möjligt och hamnar i rätt
              händer.
            </seg>
            <seg n="57794f54">
              Jag tycker också att det är bra att vi har en aktiv biståndsdebatt
              här i Sverige och att vi ska vara pådrivande, som jag nämnde tidigare,
              inom EU och förbättra EU:s bistånd.
            </seg>
            <seg n="babb56bc">
              Fru talman! För en dryg vecka sedan hade jag förmånen att träffa
              Storbritanniens nye biståndsminister, Andrew Mitchell, och ha
              viss diskussion med honom. Jag gladdes åt att den brittiska biståndspolitiken
              i allt väsentligt är väldigt lik den svenska. Resultat och utkomsten
              för mottagarna av biståndet står i centrum, det vill säga att
              biståndet gör nytta och att vi ska se att vi får värde för de
              pengar som investeras.
            </seg>
            <seg n="c004ecd8">
              Men det handlar också om ansvarstagandet gentemot biståndsgivarna,
              det vill säga för Sverige de svenska skattebetalarna, för Storbritannien
              de brittiska skattebetalarna och för EU skattebetalarna i Europeiska
              unionen.
            </seg>
            <seg n="387a0d41">
              Jag är övertygad om att vi måste bli bättre på att visa vad skattebetalarnas
              pengar går till. Och jag tror att det finns alla möjligheter för
              oss att bli bättre på att redovisa vad pengarna går till och vilket
              resultat de ger. För den transparensgaranti som nu är införd och
              det arbete som görs med att öppna biståndet gör informationen
              om vad som görs med de svenska biståndspengarna mer lättillgänglig.
              Vi får reda på vad som görs, var det görs, hur det görs och av
              vem det görs. Och detta ska vi göra offentligt. Det är viktigt,
              för det gynnar såväl mottagare av biståndet som de svenska givarna.
            </seg>
            <seg n="bd741fcb">
              Angelägna uppgifter som vi har att diskutera framöver tror jag
              handlar om att hitta vägar för en mindre ryckig planering av vårt
              bistånd och hur vi ska hantera så stora summor som vi gör utan
              att det ska finnas risk för oegentligheter. Det tror jag blir
              enklare om vi har öppenhet och transparens.
            </seg>
            <seg n="2421ea54">
              Vi ställer stora krav på öppenhet och transparens på våra mottagare
              av biståndet. Det är bra, men därför är det ännu viktigare att
              vi själva kan uppvisa detsamma i våra egna interna processer i
              Sverige. Det här arbetet har börjat, men det är inte enkelt, och
              vi måste fortsätta att driva de här frågorna.
            </seg>
            <seg n="0ccdb6e0">
              Sverige kan inte göra allt överallt, sade jag tidigare. Samtidigt
              är bistånd inte heller lösningar på alla problem i utvecklingsländerna.
              Biståndet kan däremot vara ett verktyg för att uppnå ekonomisk
              utveckling. Det kan handla om uppbyggnad av samhällsinstitutioner,
              som ett fungerande rättsväsen. Det kan handla om utbildningssystem,
              så att folk får möjlighet att utbilda sig och höja sin kompetensnivå.
              Men för att nå verklig utveckling behövs givetvis ett ansvarsfullt
              politiskt ledarskap i de länder som det gäller, självklart kombinerat
              med en rad andra faktorer. Handel är en del. Öppenheten är en
              annan.
            </seg>
            <seg n="8ec43653">
              Demokrati och respekt för mänskliga rättigheter tillsammans med
              marknadsekonomiska reformer är grundläggande för utvecklingen.
              Biståndet kan fungera som ett smörjmedel, men i grunden krävs,
              för hållbarhet, att barn får gå i skolan och utbilda sig och att
              de vuxna är sysselsatta och har ett jobb att gå till.
            </seg>
            <seg n="09c3cb18">
              I inrikespolitiken i Sverige talar vi mycket om arbetslinjen,
              och vi bedriver politik utifrån den. I utvecklingspolitiken bör
              vi nog prata ytterligare lite mer om jobben, lite mer arbetslinjen
              international, så att säga. Det är marknadsekonomiska reformer
              och handel som är grundläggande för detta.
            </seg>
            <seg n="ff6fbf91">
              Tidigare i dag uttryckte Valter Mutt från Miljöpartiet i den
              här frågan en viss oro för julhandeln. Jag är mer oroad för att
              vi inte julhandlar, för det är när vi köper produkter som är tillverkade
              i olika länder och när vi får internationell rörlighet på varor
              och tjänster som vi får utveckling. Det är det som stärker ekonomin
              för personer i länder som i dag inte har det så enkelt.
            </seg>
            <seg n="f3e1d909">
              Fru talman! Avslutningsvis vill jag säga att jag är övertygad
              om att vi kan visa på att de pengar som investeras i biståndet
              faktiskt gör nytta och leder till minskad fattigdom, till minskad
              barn- och mödradödlighet, till mer klimatsmarta och hållbara investeringar
              i utvecklingssamarbetet, till stärkta rättigheter för kvinnor
              i länder där sådana rättigheter saknas och till att fler människor
              får leva i länder som styrs demokratiskt och där kränkningar av
              de mänskliga rättigheterna inte förekommer i den här omfattningen.
            </seg>
            <seg n="b2e77169">
              Om vi kan göra det här är jag övertygad om att viljan och stödet
              för en ansvarsfull och generös biståndspolitik består och stärks.
            </seg>
          </u>
          <note type="speaker" n="0d7b8f72">
            Anf. 133 HANS LINDE (V) replik:
          </note>
          <u who="hans_linde_857e1f" xml:id="i-2553badd1218a3f6-8" n="2befdb97">
            <seg n="a11b5f7c">
              Fru talman! Under den gångna valrörelsen träffade jag Christian
              Holm flera gånger i olika debatter om utrikes- och utvecklingspolitik.
              Jag ställde då en fråga till Christian Holm flera gånger, nämligen
              om det rimliga i att 5 procent av kostnaden för den svenska ambassaden
              i Reykjavik finansierades med bistånd och det rimliga i att vi
              använder biståndsmedel som går rakt in i olika ambassaders budgetar
              och därigenom också är med och finansierar cocktailmottagningar,
              mingel och limousiner.
            </seg>
            <seg n="f7d9efd1">
              Christian Holm kunde inte riktigt svara på det här i någon av
              de debatter vi hade i valrörelsen, och det var synd, för det var
              då vi sökte mandat från svenska folket för den politik som vi
              skulle föra. Men Christian Holm gav i alla fall ett tydligt besked,
              kommer jag ihåg, när vi debatterade de här frågorna i hans egen
              valkrets, hemma i Värmland, när han sade: Någon champagne har
              minsann inte finansierats med svenska biståndsmedel.
            </seg>
            <seg n="f94aa371">
              Men nu har utrikesutskottet fått siffrorna. De är för 2007, får
              man visserligen säga. Jag vet inte riktigt varför det är så pass
              lång eftersläpning när det gäller att få de här siffrorna till
              utrikesutskottet. Men vi kan titta i den statistik som vi alla
              i utrikesutskottet nu har fått från Utrikesdepartementet. Då konstaterar
              vi hur det var under 2007. 5 procent av ambassadbudgeten för Reykjavik,
              bestående av 285 000 kronor, togs från biståndsbudgeten. 5 procent
              av budgeten för ambassaden i Ljubljana kom från biståndsbudgeten,
              till en kostnad av 375 000 kronor. 5 procent av kostnaden för
              ambassaden i Köpenhamn finansierades med bistånd, till en kostnad
              av 894 000 kronor. 5 procent av kostnaden för ambassaden i Budapest
              finansierades från biståndsbudgeten, till en kostnad av 519 000
              kronor.
            </seg>
            <seg n="0ea901ef">
              Listan kan göras lång, och listan är lång. Det kan de garantera
              som är här och ser debatten.
            </seg>
            <seg n="3a5baace">
              Christian Holm sade tidigare i sitt anförande: Vi kan visa att
              biståndet gör nytta. Då har jag en fråga: Vilken nytta har de
              285 000 kronorna till ambassaden i Reykjavik gjort?
            </seg>
          </u>
          <note type="speaker" n="1dacfd95">
            Anf. 134 CHRISTIAN HOLM (M) replik:
          </note>
          <u who="christian_holm_732a6f" xml:id="i-35fabbb8db52f93a-1" n="2457c26b">
            <seg n="71e857b5">
              Fru talman! Jag är övertygad om att vårt svenska bistånd både
              kan och gör nytta i ganska många länder. På många ambassader finns
              det också ett arbete med just utvecklingsfrågorna.
            </seg>
            <seg n="2c797019">
              Exakt till vilka områden varje ambassad använder sina pengar
              och exakt vilka delar av anslaget som går till vad är givetvis
              inte helt enkelt att säga. Men som vi normalt sett brukar vara
              överens om i utskottet använder vi oss av OECD:s DAC-regler vad
              gäller avskrivningar, och i OECD:s DAC-regler gällande avskrivningar
              ingår vissa delar som är det som avses med det bistånd som hamnar
              på ambassaden i Reykjavik jag tror att det var 285 000 av 35,2
              miljarder.
            </seg>
          </u>
          <note type="speaker" n="4bbba745">
            Anf. 135 HANS LINDE (V) replik:
          </note>
          <u who="hans_linde_857e1f" xml:id="i-2553badd1218a3f6-9" n="2befdb97">
            <seg n="29aa85f8">
              Fru talman! Jag ska säga att jag som vänsterpartist också tror
              att biståndet gör nytta. Jag tror att biståndet gör stor nytta
              i Afghanistan, Tanzania, Bolivia med flera länder. Men jag har
              ganska svårt att se vad svenskt bistånd gör för nytta i just Reykjavik
              på Island. Det må vara ett land som just nu drabbats av finansiell
              kris och ökad arbetslöshet och liknande, med det är inte direkt
              ett utvecklingsland. Det är inte heller direkt så att Sverige
              bedriver biståndsprojekt på Island. I alla fall har inte jag kunnat
              identifiera något sådant projekt.
            </seg>
            <seg n="fc544464">
              Jag tycker ändå att detta är en rimlig fråga. Det må vara en
              liten summa, men när vi har en regering som har stått här i fyra
              år och pratat om att biståndet ska göra nytta, att man kan visa
              resultaten och att man ska kvalitetssäkra måste man ju kunna visa
              vad nyttan är med alla de pengar som trots allt går in i europeiska
              ambassader och vad resultaten är.
            </seg>
            <seg n="90f37c95">
              Man kan stå här i riksdagens talarstol och säga: Nej, jag har
              ingen aning om vad de här pengarna resulterar i. Hur kan man då
              samtidigt prata om kvalitet i biståndet? Ett av de verkligt stora
              kvalitetsproblemen är att ni pumpar in pengar i europeiska ambassader
              utan att kunna visa några som helst effekter och resultat.
            </seg>
            <seg n="4e6f53e9">
              Christian Holm lovade tidigare i sitt anförande här att den borgerliga
              regeringen ska bli bättre på att redovisa vad pengarna går till.
              Ja, jag ser fram emot att man ska bli bättre på att redovisa vad
              pengarna går till. Jag ser fram emot redovisningen av vad de 285
              000 kronorna från vår svenska biståndsbudget har gjort för nytta
              på Island.
            </seg>
          </u>
          <note type="speaker" n="259bc823">
            Anf. 136 CHRISTIAN HOLM (M) replik:
          </note>
          <u who="christian_holm_732a6f" xml:id="i-35fabbb8db52f93a-2" n="2457c26b">
            <seg n="f588ced4">
              Fru talman! Jag kan inte säga emot Hans Linde gällande frågan
              om att det är viktigt att vi får ett öppet bistånd. Det har varit
              mycket diskussioner, och det har inte varit total enighet i alla
              lägen i riksdagen, vare sig i kammaren eller i utskottet, om vikten
              av det öppna biståndet. Men det är kul att det finns en stor uppslutning
              bakom det här.
            </seg>
            <seg n="52be3fb2">
              Som jag sade tidigare handlar det om avskrivningar i enlighet
              med OECD:s DAC-regler, vilket kan vara rimligt att vi gör. Det
              har gjorts under den föregående mandatperioden. Det gjordes under
              mandatperioden dessförinnan, mandatperioden dessförinnan och mandatperioden
              före den. Det gjordes alltså under tre mandatperioder innan den
              borgerliga regeringen tillträdde.
            </seg>
            <seg n="70d284d0">
              Hans Linde pratade i miljardbelopp tidigare, och det var 10 miljarder,
              10 000 miljoner, som alliansregeringen hade haft i avskrivningar.
              Det ska man ta i beaktande, samtidigt som vi haft en biståndsram
              som har ökat kraftigt. Under de tolv år innan alliansregeringen
              kom i styre var det 24 miljarder som antogs i avskrivningar av
              regeringar som inte var några socialdemokratiska majoritetsregeringar
              utan socialdemokratiska minoritetsregeringar med stöd av bland
              annat Vänsterpartiet och Miljöpartiet.
            </seg>
            <seg n="cde4e540">
              Jag tycker att det är rimligt att vi följer internationella regelverk.
              Däremot kan vi alltid arbeta för att möjligtvis ändra regelverket
              för vad som får betraktas som bistånd och inte. Men i det läge
              där vi redovisar allt annat, på samma sätt som tidigare regeringar,
              tycker jag att det är rimligt att vi agerar på det här sättet.
            </seg>
          </u>
          <note type="speaker" n="3e417e6f">
            Anf. 137 KENT HÄRSTEDT (S) replik:
          </note>
          <u who="kent_harstedt_3f5ee6" xml:id="i-167eb1ea283e95a1-10" n="91314d41">
            <seg n="5b3bd882">
              Fru talman! Jag satt här och lyssnade och reflekterade lite grann.
              Det är klart att schablonbelopp alltid är ett kantigt redskap
              att använda när man ska göra avräkningar, som i det här fallet.
              Och just när det gäller Reykjavik är det kanske särskilt knepigt,
              eftersom man i det sammanhang som Hans Linde från Vänsterpartiet
              tog upp gjorde ungefär en kvarts miljon i avskrivningar till bistånd.
            </seg>
            <seg n="6de615e0">
              När vi pratade med biståndsministern tidigare fick vi höra att
              det handlade om att man skulle kunna föra samtal om bistånd. Problemet
              är att Island inte har speciellt mycket bistånd, så det finns
              kanske inte så jättemycket att prata om i det avseendet. Det kanske
              är mer relevant att ha en samordning när det gäller länder som
              är stora biståndsgivarländer. Även om man sträcker den där argumentationen
              så långt det går känns det ganska krystat att betala ett stort
              belopp av ambassadens kostnad i Island för att diskutera bistånd,
              för det kan väl knappast vara mer än kaffepengar som kan behövas
              för det ändamålet.
            </seg>
            <seg n="c224cb34">
              Jag tyckte inte heller att historiken var korrekt när Christian
              Holm pratade om landfokuseringen. Även på det området har det
              precis genomförts granskningar. Först och främst var det inte
              under den förra mandatperioden som landfokuseringen började. Beslutet
              fattades flera år tidigare. Redan före den förra mandatperioden
              hade de sex första länderna fasats ut, och det känner säkert Christian
              Holm till, om han tänker efter. Det var alltså inte så att den
              här processen kom i gång under förra mandatperioden.
            </seg>
            <seg n="af521b20">
              När nu granskningen har gjorts av forskare visar det sig att
              det på det hela taget är ganska få länder som helt fasats ut,
              utan det är i stället så att ganska många finns kvar. Det är bara
              det att de har landat under olika kategorier, kategori 1, 2, 3,
              4 och så vidare.
            </seg>
            <seg n="da5f0a04">
              Jag tycker att det är viktigt att få historiken rätt och skulle
              vilja höra Christian Holms kommentar här.
            </seg>
          </u>
          <note type="speaker" n="cb6957df">
            Anf. 138 CHRISTIAN HOLM (M) replik:
          </note>
          <u who="christian_holm_732a6f" xml:id="i-35fabbb8db52f93a-3" n="2457c26b">
            <seg n="98de38be">
              Fru talman! Jag får väl instämma i att det är viktigt att historiken
              hamnar rätt. Det är sant att det gjordes vissa fokuseringar innan,
              men den stora landfokuseringen där vi gick från dryga 70-talet
              länder till strax över 30 länder i biståndsarbete drevs inte igenom
              förrän en bit in under den tidigare sittande alliansregeringen,
              den som fortsätter att regera Sverige nu. Men det är viktigt,
              och det ska vi nog fortsätta att reformera.
            </seg>
            <seg n="b839c73e">
              Sedan vet vi självklart att det finns problem på många sätt.
              Vi ska fasa ut. Det finns dessutom olika former av bistånd, som
              Kent Härstedt var inne på. Jag uttryckte att det finns en viss
              problematik med utbetalningarna till våra stora mottagarländer.
              Till exempel har det förekommit omfattande korruption i Zambia,
              dit Sverige har stoppat utbetalningar av bistånd. Likadant är
              det med Rwanda, och det finns andra exempel.
            </seg>
            <seg n="54cc460c">
              I och med att vi har den diskussion vi har ska vi hitta ansvarsfulla
              områden att betala ut bistånd till, så att vi kan se att det används
              på ett rätt, korrekt och riktigt sätt. Där har vi ett ansvar,
              och det ska vi fullfölja. Då kan det vara projekt i länder som
              ligger utanför våra fokuserade länder. I det fallet handlar det
              också om att vi på ett ansvarsfullt sätt ska ta hand om de svenska
              skattebetalarnas pengar.
            </seg>
          </u>
          <note type="speaker" n="2c27f6b1">
            Anf. 139 KENT HÄRSTEDT (S) replik:
          </note>
          <u who="kent_harstedt_3f5ee6" xml:id="i-167eb1ea283e95a1-11" n="91314d41">
            <seg n="5117b7a3">
              Fru talman! Christian Holm tillhör ju ett av regeringspartierna,
              det som har ansvaret för bistånd, så jag skulle vilja fråga Christian
              Holm: Vi skulle ju gå ned från 77 länder, och vi skulle landfokusera.
              Om vi räknar alla kategorier av länder, hur många länder är vi
              nere i nu? Det kunde vara intressant att få höra Christian Holms
              lägesbedömning på området, för det tror jag att Holm är ganska
              väl påläst om eftersom han för debatt i frågan. Jag vet, men jag
              vill höra Christian Holms svar.
            </seg>
            <seg n="64143664">
              Flera länder nämns här. Flera av de länder som vi bedriver bistånd
              i är några av världens mest korrupta länder, och det är ett av
              skälen till att de kanske inte fungerar så bra. Och vi använder
              biståndet som ett redskap för att bekämpa korruption. Vi får inte
              glömma att det är en av våra viktiga utmaningar. Ska många av
              de här länderna bli väl fungerande medlemmar i världsgemenskapen
              måste de här sakerna bekämpas. Rwanda är ett sådant land som Holm
              nämnde. Jag kan konstatera att det väl var så sent som förra veckan
              som vi skrev biståndsavtal med Rwanda, och vi har öppnat ambassad
              där. När Rwandas premiärminister var i Europa häromveckan togs
              han inte emot av vare sig Belgiens eller andra länders premiärministrar.
              Det kan vara intressant att få en kommentar till det.
            </seg>
            <seg n="8634baff">
              Slutligen: Holm har varit en av förfäktarna av och flera gånger
              ifrågasatt storleken på svenskt bistånd. Nu har Christian Holm
              fått en kompis här i kammaren. Det finns ju ett annat parti som
              har samma uppfattning, så jag vill fråga om Christian Holm tänker
              driva frågan om sänkning av biståndet på något speciellt sätt
              under den här mandatperioden, för då blir han ju inte ensam.
            </seg>
          </u>
          <note type="speaker" n="e8f82508">
            Anf. 140 CHRISTIAN HOLM (M) replik:
          </note>
          <u who="christian_holm_732a6f" xml:id="i-35fabbb8db52f93a-4" n="2457c26b">
            <seg n="f5cb337d">
              Fru talman! Jag har inte identifierat något parti som tycker
              som jag utanför Alliansen, Kent Härstedt. Som jag sade har jag
              uttryckt oro för enprocentsmålet, inte för procenten utan för
              att det snarare är en utbetalningsdel än en utvecklingsdel. Jag
              sade det ganska tydligt i talarstolen tidigare.
            </seg>
            <seg n="53e2513b">
              Jag hade inte möjlighet att begära replik tidigare, för man får
              inte begära replik innan man själv har varit uppe i talarstolen
              för att ge lite information till dem som eventuellt fortfarande
              orkar sitta och lyssna och inte är i kammaren.
            </seg>
            <seg n="2eb51c5b">
              Det har funnits en diskussion mellan allianspartierna, men det
              finns en alliansöverenskommelse om ett enprocentsmål. Däremot
              tycker jag att det är viktigt att vi diskuterar runt omkring det.
            </seg>
            <seg n="b81ae4c1">
              Kent Härstedt tar också upp att vi arbetar i många icke-fungerande
              stater, i många diktaturliknande eller åtminstone icke-fungerande
              demokratier. Det här kan också bli lite av ett svar till William
              Petzäll från Sverigedemokraterna: Det är inte så att Sverige ger
              budgetstöd till länder som är diktaturer, utan här handlar det
              om att vi ger bland annat humanitärt bistånd till människor som
              bor i länder som har politiska ledare som över huvud taget inte
              bryr sig om vad som händer och sker med deras befolkning.
            </seg>
            <seg n="9764355b">
              Vi finns i Zimbabwe, Kuba, Vitryssland och ett antal andra länder.
              Afghanistan har fått en regering som kanske inte är fullt fungerande.
              Där är vi med och bidrar. Den militära och den civila insatsen
              i Afghanistan ser till att cirka sju miljoner barn kan gå i skolan.
              Ett par miljoner av dessa barn är flickor som tidigare var förbjudna
              att gå i skolan. Det är viktigt för utvecklingen.
            </seg>
            <seg n="47541299">
              Samtidigt har vi mycket att jobba med. Man ska också veta att
              det finns risker med att ge bistånd till icke-fungerande länder.
              Det finns alltid en risk att det kan finnas korruption. Vi måste
              arbeta kvalitativt med att försöka undvika det så att vi får ut
              så mycket som möjligt av varje satsad krona.
            </seg>
          </u>
          <note type="speaker" n="68d4b052">
            Anf. 141 FREDRIK MALM (FP):
          </note>
          <u who="unknown" xml:id="i-8b0a8c84b91f1675-14" n="5180ecce">
            <seg n="cc491529">
              Fru talman! Vi debatterar fortfarande i denna sena timma. Det
              är roligt. Nu behandlar vi det maffigaste betänkandet som utrikesutskottet
              har. Det rör rätt mycket pengar, nämligen 35 miljarder.
            </seg>
            <seg n="acb8ea9f">
              Det har att göra med att Sverige har väldigt höga ambitioner
              på det internationella området. Det är viktigt att vi inte bara
              ser biståndet isolerat som enskilda utbetalningar utan att vi
              ser att det också följer Sveriges politik för global utveckling
              och att det interagerar med andra politiska områden eller i alla
              fall kompletterar vår diplomati och vårt arbete inom EU, FN och
              andra organ runt om i världen.
            </seg>
            <seg n="10f40f8c">
              Sverige har höga ambitioner. Mitt parti, Folkpartiet, har varit
              bland de ivrigaste förkämparna för att Sverige ska ha ett enprocentsmål.
              Vi har alltid värnat enprocentsmålet, och vi kommer att fortsatta
              värna enprocentsmålet. Det är viktigt för vårt parti.
            </seg>
            <seg n="d7e4e682">
              Vi menar, precis som Hans Linde nämnde tidigare, att enprocentsmålet
              är en garant för att man inte stegvis börjar nagga i biståndet,
              det vill säga att man inte kapar mer och mer. Det är en sorts
              ribba som är väldigt viktig att ett anständigt land som Sverige
              har. Det är också en signal till andra länder att bidra med mer.
              Om Sverige ger ett så pass högt bistånd som vi gör ökar det vår
              trovärdighet när vi argumenterar gentemot andra länder. Det är
              någonting som utskottet också betonar i betänkandet på s. 22.
              Vi understryker där i likhet med de tidigare budgetbetänkandena
              att Sverige måste fortsätta att agera för större internationella
              biståndsvolymer. Det är någonting som också är väldigt viktigt.
              Då är det bra att Sverige är ett föregångsland.
            </seg>
            <seg n="123c7da4">
              Ett högt bistånd innebär också att Sverige stärker sin position
              internationellt. Det kan vi göra på olika sätt. Jag tror att vårt
              aktiva deltagande i många fredsbevarande operationer, civila och
              i dag också militära, också bidrar till att stärka Sveriges position
              internationellt sett. Det är väldigt viktigt för vårt land. Vi
              är ett ganska litet land med höga ambitioner internationellt.
              Vi är beroende av vår omvärld. Vi bidrar med mycket, och då ska
              vi också kunna argumentera för att andra ska ställa upp mer än
              vad de gör.
            </seg>
            <seg n="43d0d997">
              Alliansen har också levererat på det här området fem år i rad.
              Det är den enda regering i Sveriges historia som har nått upp
              till enprocentsmålet fem år i rad. Det klarade inte De rödgröna
              när de styrde. I andelar sett hade de ungefär lika stora avräkningar
              som vi har haft. Där nådde de upp till våra nivåer, men de gjorde
              det inte på samma sätt när det gäller biståndet och enprocentsmålet.
            </seg>
            <seg n="5bf4e97c">
              Fru talman! Ett högt bistånd ställer också krav på en god styrning
              och kontroll. Det ställer krav på att man inte lutar sig tillbaka
              när man ger så mycket som man gör. Det gäller också att se att
              en del projekt behöver fasas ut. Det måste finnas exitfunktioner
              inom biståndet. Man måste klara av att fokusera och prioritera.
              Det kräver också att vi kontinuerligt reformerar, moderniserar
              och effektiviserar biståndet. Det ställer givetvis också krav
              på att vi är duktiga på att utvärdera resultaten av biståndet.
            </seg>
            <seg n="122f6399">
              Fru talman! Jag instämmer faktiskt med William Petzäll på en
              punkt. Bistånd ska inte gå till diktaturer. Det är Folkpartiets
              principiella uppfattning. Bistånd ska inte gå till frustande ledare
              i grön militäruniform som gärna röker cigarr, som fängslar sina
              oppositionella, som hänger kvinnor i lyftkranar, som man gör i
              Iran, eller som fängslar sina människorättsaktivister, som man
              gör i Kina. Sverige ska inte ge bilateralt bistånd till dessa.
              Vi kan ge katastrofbistånd. Det är en annan sak, men vi ska inte
              ge bilateralt bistånd till förtryckande regimer. Det är Folkpartiets
              principiella uppfattning. Vi vill verka för att hela tiden driva
              biståndet i den riktningen.
            </seg>
            <seg n="01cc84d0">
              Men om vi är väldigt tydliga med att vi inte ska ge bistånd till
              odemokratiska regimer bör vi vara minst lika tydliga med att vi
              ska ställa upp för människor som flyr till Sverige från dessa
              regimer, annars blir vår politik väldigt enkelsidig. Det är inte
              en rimlig, konsekvent och sammanhållen politik om vi säger att
              vi inte ska stödja förtrycket i Iran och den dagen det kommer
              en kvinna eller en homosexuell som hotas av avrättning i Iran
              säger att personen inte får stanna här. Det är inte det förhållningssättet
              vi ska ha till odemokratiska stater och diktaturer.
            </seg>
            <seg n="18bdb13e">
              Fru talman! När Sverige ger ett så högt bistånd som vi gör är
              det också viktigt att vi ser att om vi hanterar våra volymer på
              rätt sätt kan de bidra till förändringar.
            </seg>
            <seg n="cf60faff">
              Som liberaler menar vi i Folkpartiet att det finns en viktig
              iakttagelse som vi bör göra när det gäller vad som är viktigt
              för att kunna bygga goda samhällen. Det är en väldigt viktig erfarenhet,
              inte minst från de stora omvälvningarna i Östeuropa i slutet av
              80-talet och fram till nu. Det går inte att bygga demokrati om
              det inte finns demokrater. En demokratirörelse är den grundläggande
              förutsättningen för att det över huvud taget ska kunna gå att
              bygga demokrati. Hur kom det sig att man lyckades bygga demokrati
              i Tjeckien men inte i Belarus, Vitryssland? Hur kommer det sig?
              Jo, därför att i Tjeckien fanns en stark demokratirörelse med
              tydliga frontpersoner med stort förtroende och djup intellektuell
              kapacitet som Vaćlav Havel, och i Polen fanns Lech Walęsa och
              Adam Michnik, men i Belarus fanns Lukasjenko. Där heter säkerhetstjänsten
              fortfarande KGB.
            </seg>
            <seg n="de126e35">
              Det är en mycket stor skillnad mellan grannländer som har en
              liknande historia i Östeuropa, men det viktigaste är att där det
              går att stödja demokratirörelser och investera i dessa på olika
              sätt ökar möjligheterna kraftigt att också bidra till en positiv
              utveckling framöver.
            </seg>
            <seg n="f891c72e">
              Det är därför som det är så oerhört viktigt att Sverige bidrar
              med ett mycket aktivt demokratistöd också till exempel till slutna,
              totalitära Kuba om vi inte vill att ett fritt Kuba i framtiden
              ska uppleva stora, starka spänningar i förhållande till en väldigt
              radikal och ekonomiskt stark exilkubansk community i USA med stor
              kapacitet. Vi vet att det krävs en stark demokratirörelse på Kuba,
              som har levt där under de vedermödor som Castroregimen har påtvingat
              befolkningen, för att Kuba i framtiden ska kunna utvecklas demokratiskt.
              Det är oerhört viktigt att vi värnar demokratistödet.
            </seg>
            <seg n="559f01a9">
              Folkpartiet välkomnar de satsningar på ett stärkt demokratistöd,
              ett stärkt yttrandefrihetsbistånd och så vidare som finns i denna
              budget. Vi avser också att framöver, precis som tidigare, argumentera
              för att detta stöd bör öka ytterligare.
            </seg>
            <seg n="008d19cc">
              Demokratibiståndet är också viktigt av ett annat skäl. Vi lägger
              mycket stor möda nu på att nå upp till millenniemålen och argumentera
              för detta, men det finns inga demokratimål i millenniemålen. Det
              kunde världen givetvis inte enas om eftersom en stor andel av
              FN:s medlemsstater inte vill ha några demokratimål eller MR-råd.
              Där finns inget millenniemål om att alla länder i världen ska
              vara demokratier 2015, att alla invånare i världen ska känna till
              sina rättigheter eller att alla människor i världen ska ha rätt
              att välja sina politiker i fria val. Det finns inga sådana mål
              i millenniemålen. Därför är det viktigt att vi kompletterar de
              viktiga målen för att minska fattigdomen med tydliga demokratiinsatser
              och ett starkt demokratistöd.
            </seg>
            <seg n="8d7fe716">
              Fru talman! Jag ska inte dra över min tid mycket mer än så, men
              jag skulle vilja peka på en punkt till som är viktig för Alliansen,
              nämligen att fler länder måste ta ansvar och att biståndsvolymerna
              i världen måste öka totalt sett.
            </seg>
            <seg n="3dc150db">
              För 2010 räknar man med ODA, officiellt utvecklingsbistånd, på
              ungefär 100 miljarder dollar. Det är lite mindre än man hade prognostiserat,
              delvis beroende på finanskrisen, men det är en dryg tredjedel
              mer än för fem år sedan. Det är förstås bra men otillräckligt.
              Det finns länder som inte når upp till de förpliktelser de tidigare
              förbundit sig till.
            </seg>
            <seg n="9c07fde9">
              På samma sätt som vi behöver ett samarbete i Europa kring migrationsfrågorna
              att vi gemensamt tar ansvar för dem behöver vi självklart ett
              samarbete också på biståndsområdet. Därför är det glädjande att
              utrikesutskottet i betänkandet tydligt slår fast att det är en
              ambition från Sveriges sida att kraftfullt argumentera och engagera
              sig i olika forum internationellt, i EU och så vidare för att
              fler länder ska höja sina bistånd. Därigenom kan vi minska nöden
              i världen och bidra till att bygga upp demokrati och mänskliga
              rättigheter.
            </seg>
          </u>
          <note n="aff638f9">
            Med detta vill jag yrka bifall till utskottets förslag i betänkandet
            och avslag på reservationerna och motionerna.
          </note>
          <note type="speaker" n="39217c45">
            Anf. 142 KERSTIN LUNDGREN (C):
          </note>
          <u who="kerstin_lundgren_c334e3" xml:id="i-dddb68dd6b25a805-3" n="852f18f0">
            <seg n="35fda8ac">
              Fru talman! Enligt Centerpartiets uppfattning har Sverige en
              viktig uppgift i att bedriva en grön, frihetlig och solidarisk
              utrikes- och säkerhetspolitik. Människors lika rätt och värde
              gäller oavsett var man lever. Vi har ett ansvar och måste visa
              respekt för varandra över alla gränser. Vi behöver ha insikt om
              att det är ett svenskt säkerhetspolitiskt intresse att världens
              fattigaste länder och världens fattigaste människor får stöd för
              sin utveckling, insikt om att det är ett svenskt säkerhetspolitiskt
              intresse att vi bidrar till att bygga en hållbar värld, hållbar
              socialt och ekologiskt.
            </seg>
            <seg n="1803475e">
              Sverige har tillsammans med övriga rika länder enats om att säkra
              de resurser som krävs för att världens fattigaste ska få en bättre
              framtid, att halvera fattigdomen till 2015. Många länder har lovat
              mer än de hållit. Vi håller mer än vi lovat. Vi har gjort det
              under hela förra mandatperioden, och vi inleder den här mandatperioden
              på samma sätt 1 procent av bruttonationalinkomsten. Och det, fru
              talman, är viktigt.
            </seg>
            <seg n="ae7b3bd7">
              Vi är ett litet land, men vi har en stark röst. Vi använder den,
              och ska använda den, och även om inte hela oppositionen uppfattat
              det använder vi den för att trycka på i EU, OECD och på andra
              ställen just för att de ska leva upp till de utlovade biståndsnivåerna.
              Vi använder den också för att driva på världens utveckling när
              det gäller demokrati och mänskliga rättigheter, för klimat och
              miljö och för jämställdhet, alltså de fokuserade mål som vi har
              lagt fast för vår biståndspolitik.
            </seg>
            <seg n="b97d78ba">
              Genom att gå i täten i utvecklingsarbetet, internationellt i
              FN, i EU och i våra närområden, kan Sverige som ett litet land
              göra skillnad. Vi har valt att fokusera biståndet på färre länder
              och på olika teman. Vi har sökt effektivisera och säkra resultat
              för de fattigaste människorna och för de fattigaste länderna.
              Därför syns det tydligt i årets budgetförslag, som kammaren så
              småningom ska ta ställning till, att Afrikas roll förstärks. Men
              det handlar naturligtvis också om att vi ska vara effektiva och
              säkra resultat för svenska skattebetalare, för det är resurser
              som vi gemensamt satsar för att utveckla vår gemensamma värld.
            </seg>
            <seg n="3705c691">
              När vi gör det måste vi samverka med andra, och det är en viktig
              insikt. Vi beslutar inte själva om allt, utan andra ska ha ett
              ord med i laget. Det är till och med så att det är andra som ska
              bestämma. Utifrån den Parisagenda vi har kommit överens om ska
              vi göra det med mottagarländernas perspektiv på upplägget. Vi
              ska göra det tillsammans med FN, och inom ramen för FN gör vi
              stora insatser. När vi, bland annat några från utskottet, nu i
              höst hade anledning att besöka FN kunde vi konstatera att de var
              glada över att Sverige hade förstärkt sina insatser. Ett år när
              många fick dra ned insatserna på grund av den finansiella krisen
              kunde Sverige till och med ge ett ökat stöd. Det var en signal
              som mottogs med stor värme, för det ger förutsättningar att tillsammans
              arbeta vidare inom ramen för FN.
            </seg>
            <seg n="cbd2fd91">
              Vi ska som sagt samverka med utvecklingsländerna, men vi måste
              också våga göra det med andra aktörer. Det handlar om näringslivet,
              den privata sektorn, det civila samhället. Vi måste våga inse
              att biståndet ensamt inte är lösningen på utveckling, utan biståndet
              är, rätt använt, ett smörjmedel för att tillsammans med andra
              insatser kunna åstadkomma en god ekonomisk utveckling, välstånd
              och frihet för människorna i hela världen.
            </seg>
            <seg n="283b4005">
              Fru talman! Självfallet innebär biståndet också hållbar utveckling.
              Från vår sida har vi sedan länge krävt att en tydlig profil i
              biståndet ska vara att jobba med hållbarhetsfrågor. Därför är
              det ett av de teman som gäller klimat och miljö. För mig är det
              oerhört svårt att förstå att vi å ena sidan talar om fattigdomsbekämpning
              och vet att det är de fattigaste människorna som drabbas hårdast
              om vi inte gör insatser på klimatområdet. Å andra sidan säger
              vi: Nej, vi ska inte använda biståndet, utan det ska användas
              till någonting annat, för annars har vi inte de fattiga människornas
              perspektiv i fokus. Är det inte så att vi måste ha en helhetssyn
              på detta och inse att vi måste få ihop utvecklingsagendan med
              hållbarhetsagendan?
            </seg>
            <seg n="45490589">
              Vi har framför oss, fru talman, inte bara ett nytt klimatmöte
              i Cancún under nästkommande år, utan 2012 har vi också en uppföljningskonferens
              till Helsingfors + 40 eller Rio + 20, och 2015 har vi att ta ställning
              till MDG. Det är många stora globala uppgifter som vi tillsammans
              måste försöka jobba ihop till en agenda för en utveckling som
              är hållbar socialt och ekologiskt. Det var budskapet i Rio 1992,
              en signal som vi borde ta med när vi resonerar inför de kommande
              åren.
            </seg>
            <seg n="9bf11b4a">
              Fru talman! Jag lyssnade med stigande förväntning på Kent Härstedts
              inledning i den här debatten. Det lät som att det var en kraftfull
              satsning i vardande. Nu har han i och för sig ingen reservation
              att yrka bifall till på detta område, detta sagt med tanke på
              Hans Lindes tidigare resonemang. Däremot finns i ett särskilt
              yttrande några rader som handlar om klimatet. Där har De rödgröna
              enats om 250 miljoner extra, men inte för nästa budgetår, inte
              för 2011. Nej, det är för 2012, säger man i det gemensamma rödgröna
              yttrandet.
            </seg>
            <seg n="f1174d6f">
              På något sätt kände jag när jag lyssnade på den opposition som
              varit rödgrön att det liknade korthuset som föll samman. Inte
              fanns det någon gemensam samsyn. Hans Linde försökte, fru talman,
              att tala om de rödgröna reservationerna, och han yrkade bifall
              till en som var gemensam för Miljöpartiet och Vänsterpartiet,
              men det var inte en samlad rödgrön reservation enligt den gamla
              definitionen. Det kändes som om de hade byggt sin argumentation
              inte på hälleberget utan möjligen på kvicksand.
            </seg>
            <seg n="ca676860">
              Det verkade som om man stod enig bakom kraftfulla additionella
              resurser för att göra klimatet en tjänst, men det var ett särskilt
              yttrande som innehöll några rader som pekade ut 250 miljoner i
              en budget på 35 miljarder, och det var inte för 2011 utan för
              2012.
            </seg>
            <seg n="cac0c85c">
              Fru talman! Jag är osäker på om det kommer att finnas ett rödgrönt
              förslag nästa år när vi diskuterar budgeten för 2012. Med detta
              yrkar jag bifall till utskottets förslag.
            </seg>
          </u>
          <note type="speaker" n="146a74db">
            Anf. 143 DÉSIRÉE PETHRUS ENGSTRÖM (KD):
          </note>
          <u who="desiree_pethrus_7187d8" xml:id="i-30fd5c0b884b3b83-3" n="e7ea5b23">
            <seg n="b3b6a55e">
              Fru talman! Även om vi är en allians och har gemensamma budgetförslag
              vill vi nog i alla partier ändå säga något om vad vi prioriterar
              och lyfter fram. Det ska jag nu göra för Kristdemokraternas räkning.
            </seg>
            <seg n="651ef028">
              Vi behandlar nu utgiftsområde 7, Internationellt bistånd, och
              det är ett budgetområde som engagerar väldigt många i det svenska
              samhället biståndsorganisationer, barnrättsorganisationer, andra
              enskilda organisationer, kyrkor och också många enskilda medborgare.
              Många känner starkt för att visa sin solidaritet med dem som på
              olika sätt har det svårt världen över.
            </seg>
            <seg n="74350456">
              När jag själv gick med i politiken och i vårt ungdomsförbund
              på 80-talet var jag med i en kampanj och uppvaktade just riksdagsledamöter
              om enprocentsmålet. Om jag inte minns fel hade jag i uppgift att
              uppvakta Inga Lantz från Vänsterpartiet om att vi skulle satsa
              på enprocentsmålet. Nu har vi nått enprocentsmålet.
            </seg>
            <seg n="0f3027d5">
              Jag minns att vår förra partiledare, Alf Svensson, drev denna
              fråga hårt i den första regering där Kristdemokraterna ingick.
              Det var 19911994. Trots att den borgerliga regeringen då hade
              tagit över en ekonomi i fritt fall där det så småningom krävdes
              blocköverskridande överenskommelser för att komma till rätta med
              budgetläget drev vi kristdemokrater på för att solidariteten inte
              fick stå tillbaka i dåliga tider.
            </seg>
            <seg n="ce7ab827">
              Vi fortsätter att tro på ett generöst bistånd, och därför är
              det också glädjande att vi i dag är sju partier som står bakom
              enprocentsmålet, medan Sverigedemokraterna endast vill ligga på
              0,7 procent.
            </seg>
            <seg n="ed9be8f8">
              Biståndet skiftar med den ekonomiska utvecklingen, men det har
              trots allt ökat ganska rejält under flera år på grund av en hög
              tillväxt. Krisen i ekonomin den senaste tiden har påverkat det,
              men vi har ändå en hög nivå. Ramen uppgår nu till 35 miljarder
              kronor.
            </seg>
            <seg n="ec0751e4">
              Vi kristdemokrater tycker att man i framtiden kanske bör överväga
              att fondera vissa medel, så att det inte blir så ryckigt i biståndsbudgetarna,
              som följer ekonomin upp och ned, för att skapa stabilitet och
              mer långsiktighet. Det innebär inte att vi ska rucka på enprocentsmålet,
              men jag tror att vi behöver hitta nya mekanismer.
            </seg>
            <seg n="e0f7149a">
              Det svenska biståndet ska bidra till en hållbar global utveckling,
              och Sveriges regering har därför, som tidigare sagts här, satsat
              på tre tematiska områden. Det är demokratiutveckling och mänskliga
              rättigheter, det är miljö och klimat, och det är främjande av
              jämställdhet och kvinnors roll i utvecklingen. Detta tycker vi
              som kristdemokrater är bra prioriteringar som vi verkligen står
              bakom.
            </seg>
            <seg n="01361ac9">
              Av det svenska biståndet går cirka hälften till internationella
              organisationer, exempelvis olika FN-organisationer. Ett exempel
              där är Unicef, som särskilt riktar sig till barn. Vi ger också
              stora bidrag till organ som arbetar med kvinnor och utveckling,
              som mödrahälsovård. Det går till klimatsatsningar, till bidrag
              till hållbar utveckling, och vi vill också vara med och se till
              att millenniemålen uppnås.
            </seg>
            <seg n="5159dd9e">
              Vi vill minska barnadödlighet, öka jämställdheten, förbättra
              klimatet och minska hiv/aids-utbredningen. Det är alltså väldigt
              många områden där vi vill göra förbättringar.
            </seg>
            <seg n="e75e3975">
              Men när vi talar om hur fattiga människor ska förbättra sina
              levnadsvillkor får vi inte glömma bort att vi också måste ta oss
              an frågor om rättigheter, frihet, demokrati och politisk makt.
              För att lyfta ett land krävs också stora satsningar på utbildningsväsendet.
              Med utbildning skapas bättre förutsättningar för arbete, och ett
              arbete ger en bättre inkomst och ökad ekonomisk makt. Detta är
              naturligtvis viktigt för både kvinnor och män.
            </seg>
            <seg n="cc4ed6ea">
              Den andra hälften av biståndet går till olika bilaterala mottagare.
              Sverige samarbetar med ett trettiotal länder. Vi har fokuserat
              på färre länder. Tidigare var det sjuttiotalet länder. Det är
              bra att vi försöker fokusera, även om det är svårt eftersom det
              finns väldigt stora behov världen över. Det är också viktigt att
              betona att en stor del av biståndspengarna kanaliseras via EU:s
              biståndsbudget. EU är ju världens största biståndsgivare, och
              EU-kommissionen har också nyligen skickat ut en grönbok på biståndsområdet
              som vi kommer att få anledning att återkomma till under nästa
              år i denna kammare. Den tar bland annat upp viktiga frågor om
              tillväxt, sysselsättning och socialt ansvar.
            </seg>
            <seg n="cb83cf7a">
              I biståndet ligger en del som kallas för avräkningar mot biståndsramen
              och som ofta debatteras. Det är ju så att olika medel går till
              avskrivningar. Där litar vi nu till Dacreglerna, som man är överens
              om inom OECD. Man kan ifrågasätta vissa av dessa regler, men precis
              som tidigare regeringar håller vi oss till de regler som finns
              på området. Räknar man det som andel av biståndsramen minskar
              trots allt avskrivningarna från 2010 års nivå på 16 procent till
              13 procent 2011. Nästa år kommer det att bli 288 miljoner mindre
              än detta år.
            </seg>
            <seg n="e88c74dd">
              Det är bra att regeringen i det här budgetunderlaget också bättre
              har beskrivit vart avräkningarna går. Det ska som sagt också framhållas
              att det har skett även tidigare.
            </seg>
            <seg n="4b13438d">
              Fru talman! Flera motioner här handlar om miljö och klimat och
              om hur viktigt det är att ha ett effektivt klimatbistånd. Vi kristdemokrater
              delar den synen och är positiva till att Sverige ger mer pengar
              till klimatbistånd i den här budgeten, via EU men också via FN-systemet.
            </seg>
            <seg n="e0424c24">
              Sverige var ju pådrivande under förra årets EU-ordförandeskap
              för att få fler länder att öka klimatfinansieringen. I Köpenhamn
              kom man överens om att kollektivt bidra med 30 miljarder US-dollar
              för perioden 20102012. Det var additionella resurser för både
              klimatanpassningsåtgärder och utsläppsminskningar men också för
              att minska avskogningen i utvecklingsländer. Sverige åtog sig
              att bidra till den så kallade snabbstartsfinansieringen med ca
              800 miljoner kronor för perioden 20102012, vilket är ett väldigt
              viktigt område.
            </seg>
            <seg n="d8dad287">
              De utvecklade länderna har också åtagit sig att gemensamt skaffa
              fram 100 miljarder US-dollar per år för att bistå utvecklingsländerna
              med åtgärder för utsläppsminskningar. Det återstår att se hur
              det arbetet ska gå att genomföra, men det är viktigt att vi har
              en hög ambitionsnivå, och FN:s generalsekreterare har tagit ett
              ansvar för att driva på i syfte att få in dessa medel. Det sker
              genom en högnivågrupp för långsiktig klimatfinansiering.
            </seg>
            <seg n="4dc72288">
              Nu, efter Cancún i Mexiko, inser vi att det är ett tungrott arbete
              att samla alla länder kring en gemensam agenda, men man kom ändå
              vidare med avskogningen och med en fond för klimatåtgärder, så
              något åt rätt håll hände åtminstone.
            </seg>
            <seg n="e565af9a">
              Fru talman! För oss kristdemokrater är det också viktigt att
              vi satsar på de allra fattigaste för att lyfta rättighetsperspektivet
              ur många synvinklar. Hälso- och sjukvårdsområdet måste ligga högt
              på prioriteringslistan över insatser i utvecklingsländer. Att
              bekämpa hiv/aids är en mycket viktig åtgärd. Där ska vi arbeta
              förebyggande men också se till att få fram bra vård. Vi ska också
              fortsätta att ha en hög ambition när det gäller att satsa på billigare
              mediciner till dem som har drabbats av hiv och aids.
            </seg>
            <seg n="f7972bb0">
              Vi ska också fortsätta att ha en hög ambition när det gäller
              att satsa på mödrahälsovården, så att vi minskar sjukdomar och
              dödsfall bland mödrar men också minskar barnadödligheten. Därför
              är det viktigt med det starka stöd som vi ger till UNDP och UNFPA,
              som gör ett bra arbete för FN. Sverige är en stor bidragsgivare
              till dessa FN-organ och ökar nu också stödet. UNFPA får en ökning
              på över 9 miljoner kronor.
            </seg>
            <seg n="f293e018">
              Tack vare att vi är stora bidragsgivare får vi också ett starkt
              inflytande internationellt. Vid ett besök i FN av flera ledamöter
              under hösten som det tidigare refererades till kunde man tydligt
              se att Sverige får ett stort inflytande för att vi har visat på
              ett kraftfullt engagemang. Vi inte bara pratar bistånd, utan vi
              bidrar också med ekonomiska resurser som är väldigt stora jämfört
              med vad många andra länder bidrar med.
            </seg>
            <seg n="13f05819">
              I satsningen för kvinnor finns regeringens prioritering av jämställdhet.
              Vi vet att satsningar på kvinnor ger god utdelning när det gäller
              utveckling i utvecklingsländer. Kvinnor är ofta nyckelfigurer.
              Satsar man på kvinnor och deras självförsörjning utvecklas ett
              land snabbare. Det visar flera olika forskningsrapporter.
            </seg>
            <seg n="0a34a606">
              Vi stöder nu också på olika sätt tillskapandet av FN:s nya organisation
              UN Women, där man har slagit samman olika kvinnoorgan inom FN
              till ett, och vi stöder också den tjänst som Margot Wallström
              har under FN:s generalsekreterare, som handlar om att bekämpa
              det sexuella våldet i krig och konflikter. Det arbete som hon
              nu har startat kring resolution 1325 är mycket bra.
            </seg>
            <seg n="409a1769">
              En viktig temaprioritering inom biståndet är den om demokratisk
              utveckling och mänskliga rättigheter. Det finns med som prioritet
              inom både det multilaterala och det bilaterala utvecklingssamarbetet.
            </seg>
            <seg n="ab43402c">
              Vi ska stärka medborgerliga och politiska rättigheter där även
              fackliga rättigheter är viktiga. I januari i år beslutade regeringen
              om en policy på området. Det är glädjande att vi nu förstärker
              de särskilda insatserna för demokratisering och yttrandefrihet
              där anslaget kommer att uppgå till 150 miljoner kronor år 2011.
              Det avsätts också särskilda medel för insatser för ökad yttrandefrihet.
              Sadev har fått i uppgift att utvärdera de satsningarna, vilket
              är bra.
            </seg>
            <seg n="b908750a">
              Vi kristdemokrater vill också lyfta vikten av ett starkt stöd
              till det civila samhället. Dess bidrag i utvecklingssamarbetet
              är ovärderligt. Kyrkor, fackliga organisationer, sociala organisationer
              med flera spelar en viktig roll i utvecklingsländerna. De bidrar
              med olika typer av insatser för människors hälsa och utbildning
              men också för att skapa ett större demokratiskt inflytande. Det
              är viktigt att det i utvecklingsländer växer fram organisationer
              som kan ställa de lokala beslutsfattarna till svars. Därför ska
              vi fortsätta att stödja det civila samhället.
            </seg>
            <seg n="9826c8cb">
              Skuldavskrivningar är en fråga som ofta kommer upp i biståndssammanhang.
              Kristdemokraternas syn på det är att det i vissa fall är motiverat
              för att lyfta ett land ur en ohållbar situation. Det får naturligtvis
              inte innebära att länder kan missbruka sin egen ekonomi och att
              andra ska lösa den. Här måste vi se pragmatiskt på historien och
              se hur ett land kan komma vidare och ta sig mot ökad stabilitet
              både ekonomiskt och politiskt. I Sudan kommer till exempel nu
              USA att göra skuldavskrivningar ifall man kommer vidare i fredsprocessen.
              Den moroten kan vara bra att använda.
            </seg>
            <seg n="7a22d3af">
              Annars tror jag att det är viktigt att göra satsning på handel
              och näringslivsutveckling. Det är viktigt att länderna utvecklas
              i syfte att stå på egna ben. Vi har där utvecklingsbankerna men
              också Swedfund som med kapital kan stödja lokala investeringar
              för utveckling. Där tror jag att vi ska göra mer. Särskilt i de
              länder där vi fasar ut vårt bistånd bör näringslivet få särskilda
              satsningar.
            </seg>
            <seg n="3d8aa037">
              Vi ska granska att pengarna används så att de bidrar till utveckling.
              Men vi kan inte bortse från att det långsiktigt måste vara ländernas
              eget företagande och stabilitet som ska stå i fokus. Det är också
              viktigt att nämna vikten av att de internationella finansiella
              institutionerna fungerar i den globala ekonomin och har kapacitet
              att agera stabiliserande och bistå sina medlemsländer.
            </seg>
            <seg n="22abe567">
              Fru talman! Vi ska fortsätta att ha en hög ambitionsnivå i biståndet,
              men vi ska också ständigt se över och granska biståndet så att
              det blir mer effektivt. Sida är nu under förändring. Riksrevisionens
              kritik av Sida har tagits på allvar. Vi hoppas nu att den nya
              ledningen kan göra de förändringar som är nödvändiga.
            </seg>
            <seg n="af16df35">
              Det är viktigt att vi i riksdagen följer utvecklingen och ställer
              krav på hur vi tror att biståndsmedlen vi avsätter kan användas
              på bästa sätt. Vi ska inte styra det dagliga arbetet i Sida. Men
              vi ska sätta upp prioriteringarna, och det är vi som ska följa
              upp.
            </seg>
            <seg n="e388a985">
              Vi står nu inför många utmaningar. Det är miljö-, klimat- och
              millenniemålen som ska uppfyllas. Demokrati och utveckling med
              ökad jämställdhet är några viktiga områden som kommer att stå
              i fokus under den närmaste tiden. Vi kristdemokrater tycker att
              Sverige ska vara pådrivande i detta arbete. Därför är detta en
              bra biståndsbudget som vi kommer att anta här i kammaren.
            </seg>
          </u>
          <note n="ea544ba4">
            Fru talman! Med detta yrkar jag bifall till utskottets förslag
            i betänkandet.
          </note>
          <note n="5599131c">
            Överläggningen var härmed avslutad.
          </note>
          <note n="0b2dd604">
            11 § Svenskt deltagande i den nordiska stridsgruppen 2011
          </note>
          <note n="5af250fb">
            Föredrogs
          </note>
          <note type="speaker" n="7f1588cd">
            Anf. 144 MIKAEL JANSSON (SD):
          </note>
          <u who="mikael_jansson_78d74b" xml:id="i-708dc2bee858756c-0" n="8c09dca9" next="i-371b5096a13a86fd-0"/>
          <note n="ef7b3dea">
            Fru talman! Jag vill börja med att yrka bifall till reservation
            3 under punkt 3 och reservation 5 under punkt 4.
          </note>
          <u who="mikael_jansson_78d74b" xml:id="i-371b5096a13a86fd-0" n="8c09dca9" prev="i-708dc2bee858756c-0">
            <seg n="1650a18c">
              Den nordiska stridsgruppen 2011 är redan ett faktum och står
              under beredskap. Det är därför svårt att diskutera vara eller
              inte vara. Vi yrkar att Sverige inte ska delta i ytterligare beredskapsperioder.
              Det vi ska ha beredskap på ytterligare är att strängt bedöma en
              eventuell insats med stridsgruppen.
            </seg>
            <seg n="7f9d6b87">
              Om EU vill sätta stridsgruppen i insats vill vi sverigedemokrater
              att man noga ska utvärdera insatsen. Det finns en risk för att
              en stridsgrupp går in i en insats under ett främmande kommando.
              I och med att det innebär Nato innebär det också att risken finns
              att truppen sätts in på ett sådant sätt som inte passar i ett
              svenskt perspektiv.
            </seg>
            <seg n="62552476">
              En annan aspekt är att risken för vedergällning ökar i form av
              terrorism om trupp sätts in internationellt. Det är en viss skillnad
              om truppen sätts in på ett sådant sätt att det naturligt känns
              att truppen skapar trygghet och är enbart hjälpande.
            </seg>
            <seg n="14213749">
              Men det finns vissa internationella insatser där det mer verkar
              vara så att det sätter in Sverige som en krigförande part. Där
              finns risken för vedergällning i form av terrorism. Vi har sett
              i Sverige att det är högst aktuellt att den risken finns. Vi har
              fått vår första självmordsbombare, vilket är ett tråkigt exempel
              på just detta.
            </seg>
            <seg n="7b6284be">
              När vi bedömer stridsgrupperna handlar debatten ofta om att det
              finns en tydlig majoritet i kammaren för att Sverige ska delta
              i EU:s stridsgrupper och mycket om detaljer och utformning av
              stridsgrupperna. För oss i Sverigedemokraterna handlar det mer
              om att vi ser risken att EU:s stridsgrupper är början, ett embryo,
              till att det utvecklas en EU-armé, vilket vi motsätter oss. I
              stort ser vi i EU-frågor att makten sipprar uppåt och sällan tillbaka.
              Vi ser just risken att detta kan vara ett embryo till en EU-armé.
              Därför motsätter vi oss kommande beredskapsperioder.
            </seg>
            <seg n="ae171890">
              Nato är den organisation som förmodligen kommenderar och leder
              en sådan insats. I Nato har man ett militärt perspektiv där man
              är van att föra krig offensivt. Det är ganska stor skillnad mellan
              det synsättet och det svenska försvarets och vår försvarslednings
              synsätt. När svenska trupper ingår i Natosammanhang finns en bristande
              insyn. Det är väldigt svårt för oss att se strukturen. Här finns
              det en risk att svensk trupp sätts in på ett sådant sätt att det
              inte passar ett svenskt perspektiv och det sätt vi ser på fredsbevarande
              och fredsframtvingande insatser.
            </seg>
            <seg n="d1599daa">
              Fru talman! Vi har en syn på fredsbevarande och fredsframtvingande
              insatser som är positiv. Vi tycker inte att det ska avvecklas.
              Men vi tycker inte att det ska ske i EU-ramen. Vi lägger lite
              fräckt fram ett eget förslag här. Det kunde på sikt vara positivt
              att se en egen stående trupp i Sverige för internationella insatser.
            </seg>
            <seg n="1b821a39">
              Man kan gärna se en sådan trupp i ett nordiskt perspektiv. Vi
              kan tänka oss ett nordiskt samarbete där kommandostrukturen stannar
              i Norden. Vi är inte negativa till fredsbevarande och fredsframtvingande
              insatser, fast inte i EU-ramen.
            </seg>
            <seg n="667e01cc">
              En annan faktor som ingår i detta när man betraktar stridsgrupperna
              är att utlandstjänstgöring ska vara obligatorisk för all militär
              personal. Det motsätter vi oss. Vi tycker att utlandstjänstgöring
              för all militär personal ska vara frivillig. Det ingår även i
              denna bedömning.
            </seg>
            <seg n="8d7ecb5e">
              Om vi ser på den förra stridsgrupp som Sverige var med i, NBG
              2008, var det en del saker som inte fungerade bra. Det har Riksrevisionen
              påpekat. Exempelvis fick den fel beväpning och fel utbildning.
              Det var svårt att se vad förbandet kostade. Det var en dålig ekonomisk
              styrning. Det fanns inte konkreta mål, och det var svårt att se
              måluppfyllelsen.
            </seg>
            <seg n="708c957b">
              NBG 2011 är producerad och står redan i beredskap. Det återstår
              väl bara en revision även där. Men det är väldigt viktigt att
              vi ser över att det som hände med NBG 2008 inte händer med denna
              stridsgrupp.
            </seg>
            <seg n="a299859e">
              Fru talman! Man kan också se stridsgruppen som ett slags gökunge
              i svenskt försvar. Vilket ändamål har det svenska försvaret primärt?
              Vi sverigedemokrater tycker att det ska skydda det svenska territoriet.
              Det är det primära. Det är viktigt att man kan öka försvarsanslagen
              så att de även kan rymma de fredsbevarande insatserna.
            </seg>
            <seg n="cf001968">
              I nuläget är det så att NBG i viss mån är en gökunge som äter
              ut de resurser som borde användas till att hålla ett svenskt försvar.
              Vi tycker nämligen att Sverige ska ha ett invasionsförsvar. Det
              är ett gammalmodigt påstående, men vi tycker att det är väldigt
              viktigt. Vi tror att det har med svenskt självbestämmande på sikt
              att göra.
            </seg>
            <seg n="76659827">
              Den här omformningen av Europa till en överstat och att EU skulle
              vara en ny statsbildning är mycket negativ och mot vår ideologi.
              Försvarspolitiken följer samma strömning.
            </seg>
            <seg n="f3c61a27">
              Vi vill ha ett invasionsförsvar som är organiserat i militärdistrikt,
              ett stärkt frivilligförsvar och ett Sverige där försvarstanken
              är stark. Vi tror därför att det är väldigt viktigt att man satsar
              just på en regional förankring av det svenska försvaret.
            </seg>
            <seg n="291489d1">
              Avslutningsvis, fru talman, vill jag kommentera att vi tycker
              att det är viktigt att öka försvarsanslagen. De är för låga, och
              vi har i vår första budget föreslagit 1 miljard mer än regeringen.
              Det är dock för lite. På sikt vill vi se att man kan lösgöra mer
              resurser för att se till att Sverige har ett trovärdigt försvar.
            </seg>
            <seg n="88bbd663">
              Det är också viktigt att de anslag som finns används på rätt
              sätt. Ekonomistyrningen, har vi förstått, är kanske lika viktig
              som anslagens nivå.
            </seg>
          </u>
          <note type="speaker" n="d501b09b">
            Anf. 145 TORBJÖRN BJÖRLUND (V):
          </note>
          <u who="torbjorn_bjorlund_938599" xml:id="i-86418151c52b221a-0" n="2fe258f6">
            <seg n="124fdb97">
              Fru talman! Det betänkande vi har framför oss om Nordic Battlegroup,
              eller nordiska stridsgruppen 2011, innehåller flera saker som
              vi i Vänsterpartiet är väldigt kritiska till.
            </seg>
            <seg n="3cd8f9dd">
              Vi har tre reservationer som innehåller flera förslag till vad
              vi tycker vore ett lämpligt hanterande av frågan. Jag står naturligtvis
              bakom alla våra reservationer, men för att vinna tid yrkar jag
              bara bifall till reservation 1.
            </seg>
            <seg n="daafaaba">
              Fru talman! Vänsterpartiet har i grunden en kritisk inställning
              till konceptet med Nordic Battlegroup. Det är i våra ögon en del
              av den utökade militariseringen av EU, vilket i framtiden kan
              bli en del av utvecklingen av ett Europas förenta stater. Officiellt
              är Sverige fortfarande alliansfritt, men med vårt deltagande i
              Nordic Battlegroup har vi i princip gett upp det i och med att
              vi släppt det gamla kravet på att svenska militära insatser alltid
              ska ha ett direktmandat från FN. Vi tycker att Sverige ska avstå
              åtagande i Nordic Battlegroup-konceptet.
            </seg>
            <seg n="5add9723">
              Fru talman! Vänsterpartiet har tidigare flera gånger påpekat
              att Nordic Battlegroup har blivit och är en väldigt kostsam historia.
              I den rapport som Riksrevisionen nyligen presenterade kunde vi
              konstatera att NBG 2008 blev fyra gånger så dyrt som det var tänkt
              i den information som delgavs riksdagen. 1 miljard blev 4 miljarder.
              De påvisade också att det inte gick att hitta var besluten tagits
              för denna fördyring varken av regeringen eller av Försvarsmakten
              och än mindre av riksdagen som ju faktiskt har beslutanderätten
              när det gäller beslut av den här arten.
            </seg>
            <seg n="e86acb4b">
              Med tanke på erfarenheterna från Nordic Battlegroup 2008 menar
              vi att det finns stor risk att även Nordic Battlegroup 2011 blir
              en dyr affär. I regeringens redovisning räknar man med att en
              insats kan kosta mellan 1 och 1 ½ miljard. Dessa pengar finns
              inte redovisade i budgeten. Regeringen tänker hantera det med
              ett antal finansiella knep, dock utan att kunna redovisa hur det
              ska gå till i detalj.
            </seg>
            <seg n="f698e23f">
              Vi menar att det behövs en betydligt mer noggrann redovisning
              för att man ska kunna se vilka konsekvenser som kan uppstå om
              man ska sättas in någonstans. Med omfördelning inom budgeten,
              vilket regeringen anför som en del av lösningen, drabbas ju ofrånkomligen
              andra delar av försvaret. Dessa konsekvenser måste vara tydliga
              för att det ska gå att ta ställning till den belastning vårt deltagande
              i Nordic Battlegroup medför.
            </seg>
            <seg n="4193c3b7">
              Fru talman! Ett deltagande i Nordic Battlegroup, en av EU:s stridsgrupper,
              är ett långtgående politiskt åtagande mot EU och andra deltagande
              länder, inte minst om man, som Sverige nu ska vara, är ramnation.
              Förutom den ekonomiska biten finns även den organisatoriska, och
              det är krävande för både insats- och grundorganisationen att delta
              i en stridsgrupp av den här modellen.
            </seg>
            <seg n="5b0c88fa">
              Regeringen har också aviserat nya åtaganden: ett deltagande i
              en stridsgrupp med Storbritannien som ramnation 2013 och ett nytt
              åtagande som ramnation 2014 för Sveriges del.
            </seg>
            <seg n="e9bc62bb">
              Vänsterpartiet är starkt kritiskt till dessa åtaganden. Det kommer
              högst troligt att leda till ytterligare deltagande i EU:s militarisering
              och inte helt otänkbart ett svenskt medlemskap i Nato inom en
              inte alltför avlägsen framtid, något som Vänsterpartiet starkt
              tar avstånd ifrån.
            </seg>
          </u>
          <note type="speaker" n="15037548">
            Anf. 146 KARIN ENSTRÖM (M):
          </note>
          <u who="karin_enstrom_f77f5b" xml:id="i-f9decd3378113050-0" n="fda61393">
            <seg n="f1fd58d8">
              Fru talman! Sverige ska tillhöra kärnan i Europasamarbetet. Så
              formulerade Alliansen sin vision för Europapolitiken inför den
              förra mandatperioden. Och vi har faktiskt, för att använda utrikesminister
              Carl Bildts ord, under mandatperioden arbetat för att göra Sverige
              starkare i Europa och bidragit till att göra Europa starkare i
              världen.
            </seg>
            <seg n="d2b71e3f">
              Sverige har en lång tradition av att bidra till internationell
              fred och säkerhet genom ett omfattande deltagande i fredsfrämjande
              insatser. Att just stärka Försvarsmaktens förmåga att genomföra
              internationella insatser har också varit en av de främsta ambitionerna
              inom försvarspolitiken för Alliansen under den gångna mandatperioden.
            </seg>
            <seg n="b802379d">
              Det är i skärningen mellan dessa två ambitioner om ett starkare
              Europasamarbete och arbetet med att främja internationell fred
              och säkerhet genom ett omfattande deltagande i internationella
              insatser som vi möts i kväll för att debattera regeringens skrivelse
              Redogörelse för svenskt deltagande i den nordiska stridsgruppen
              2011 .
            </seg>
            <seg n="bfd02d1a">
              Det finns sannolikt inget lands försvarsmakt som har utvecklats
              så mycket tack vare stridsgruppskonceptet som Sveriges. Vi har
              utvecklat vår materiel- och personalförsörjning och varit en viktig
              reformmotor för den nya försvarsmaktsstruktur som vi lade fast
              genom inriktningsbeslutet i juni 2009. Det har även bidragit till
              att stärka och fördjupa det nordiska samarbetet och i vissa stycken
              faktiskt också gett oss en ledande roll i de här sammanhangen.
            </seg>
            <seg n="14dae172">
              Därmed är det dock inte sagt att stridsgruppskonceptet är fulländat.
              Det faktum att inga stridsgruppsinsatser har genomförts, trots
              att det ibland har funnits både möjligheter och behov, är ett
              problem för konceptets trovärdighet. I omsorg om konceptet har
              Alliansen och alliansregeringen inom EU-kretsen arbetat för att
              göra det mer flexibelt, inte minst under vårt ordförandeskap.
            </seg>
            <seg n="84950edf">
              Fru talman! Vi har hört att det finns dem som säger att EU:s
              stridsgrupper aldrig kommer att användas och att vi därför kan
              ta lite lättare på NBG 2011 än vad vi kanske gjorde med NBG 2008.
              Jag vill varna för den typen av resonemang och påminna om att
              ett deltagande i stridsgruppskonceptet i allmänhet och ett ramnationsansvar
              i synnerhet innebär ett betydande nationellt ansvar.
            </seg>
            <seg n="371acb95">
              Den nordiska stridsgruppen är liksom alla andra stridsgrupper
              framtagen för att med mycket kort varsel kunna sättas in i områden
              med olika grader av konfliktintensitet. Den är tänkt som ett spjutspetsförband
              som ska kunna vara först på plats och sannolikt också först ut
              ur sådana områden.
            </seg>
            <seg n="05d815d7">
              Det kan bli krävande och till del mycket farliga insatser som
              stridsgruppen kan komma att användas för. Svenska soldater kan,
              återigen, komma att förolyckas. Jag vill flagga för att vi här
              i vår kammare måste ha en mental beredskap för detta under de
              närmaste sex månaderna. Det här är inte ett beslut vi ska ta lätt
              på.
            </seg>
            <seg n="e5dfb4bb">
              Mot bakgrund av att det kan bli mycket krävande insatser som
              kan komma i fråga i användandet av stridsgruppen välkomnar jag
              också det sammansatta utrikes- och försvarsutskottets tillkännagivande
              att regeringen ska återkomma till riksdagen angående utformningen
              av framtida stridsgrupper. Det är ett bra beslut som värnar om
              den långa tradition som den här kammaren har av att fatta viktiga
              säkerhetspolitiska beslut med brett parlamentariskt stöd.
            </seg>
            <seg n="309f17e5">
              Fru talman! Det är naturligt att Sverige tar ramansvar för ytterligare
              en stridsgrupp, för det första eftersom Sverige redan har haft
              ramansvar för NBG 2008 och det är den rollen som vi har övat,
              tränat och utbildat för. För det andra har Sverige deltagit i
              så gott som alla EU:s krishanteringsinsatser.
            </seg>
            <seg n="b2794fe1">
              Det här har varit ett medvetet val som ger oss trovärdighet och
              inflytande. Sverige är en tung aktör inom detta område. Det gör
              oss starkare i Europa, och det förbättrar våra möjligheter att
              bidra till internationell säkerhet och stabilitet. Ytterst handlar
              det om att våra värderingar och intressen får genomslag.
            </seg>
            <seg n="da499170">
              Men det finns inga genvägar till trovärdighet och inflytande
              här. Man måste kunna leverera på fältet om man vill vara med och
              bestämma.
            </seg>
            <seg n="9c9b18c4">
              Valet att leda den nordiska stridsgruppen är mer kostsamt och
              krävande. Men det förbättrar också våra möjligheter att påverka
              och ta ansvar. Detta är också ett uttryck för Alliansens höga
              ambitioner inom den gemensamma säkerhets- och försvarspolitiken.
            </seg>
            <seg n="cc20fdb5">
              Därför ser jag med viss oro på att Socialdemokraterna som också
              har en lång tradition av att främja deltagande i internationella
              insatser har sänkt sina ambitioner på detta område när det gäller
              anslaget till internationella insatser som de har föreslagit ska
              sänkas även för nästa år. Det är ett val man kan göra. Självklart
              är det upp till alla partier att prioritera någonting annat. Men
              då måste man också kunna erkänna att det innebär en ambitionssänkning
              för Sveriges möjlighet att bidra till det fredsfrämjande arbetet.
            </seg>
            <seg n="0ae974b9">
              Vissa partier här i kammaren är emot Nordic Battlegroup därför
              att de är emot att EU över huvud taget har en gemensam säkerhets-,
              utrikes- och försvarspolitik. Man kallar det för militarisering
              av EU och ett underminerande av FN:s roll. Då kan det vara värt
              att komma ihåg att det i FN-stadgan välkomnas att andra internationella
              organisationer tar ett större regionalt ansvar för fred och säkerhet.
              FN har även välkomnat utvecklingen av en gemensam säkerhets- och
              försvarspolitik inom EU, såväl som EU-stridsgruppskonceptet, vilket
              kan användas för att stärka pågående FN-insatser. Är man som jag
              för ett starkt FN bör man också vara för ett starkare europeiskt
              samarbete inom säkerhets- och försvarspolitiken.
            </seg>
            <seg n="cb61b646">
              Innan jag kommenterar några av de anföranden som har hållits
              yrkar jag bifall till utskottets förslag till beslut.
            </seg>
            <seg n="de7e2759">
              Jag vill räta ut några frågetecken som har framkommit här. Det
              ena gäller finansieringen och finns med i en reservation. Regeringen
              har redovisat för oss hur en insats kan komma att finansieras.
              Däremot kan kostnaderna för en insats vara väldigt olika stora
              beroende på var man sätter in stridsgruppen, hur snabbt det ska
              ske, var man ska vara, omständigheterna och hur länge man är på
              plats. Därför välkomnar vi och ser framför oss att regeringen
              återkommer med den finansieringen när vi vet var insatsen skulle
              kunna sättas in.
            </seg>
            <seg n="79919f33">
              Det andra gäller att en EU-stridsgrupp skulle ställas under Natobefäl.
              Det har jag svårt att tro. Vi har inga dåliga erfarenheter av
              att ha svensk trupp Natoledd i olika insatser. Det har vi haft
              i Kosovo, och det har vi i Afghanistan. Det har vi inte dåliga
              erfarenheter av. Men detta är EU:s insatser. Vi har också goda
              erfarenheter av andra EU-ledda insatser. Det tror jag inte att
              man ska blanda samman.
            </seg>
          </u>
          <note n="0a6c704e">
            Fru talman! Jag yrkar bifall till utskottets förslag till beslut
            och avslag på reservationerna.
          </note>
          <note n="950de214">
            I detta anförande instämde Elisabeth Björnsdotter Rahm, Walburga
            Habsburg Douglas, Anders Hansson, Christian Holm och Ulrik Nilsson
            (alla M).
          </note>
          <note type="speaker" n="bd5ad354">
            Anf. 147 TORBJÖRN BJÖRLUND (V) replik:
          </note>
          <u who="torbjorn_bjorlund_938599" xml:id="i-86418151c52b221a-1" n="2fe258f6">
            <seg n="3cc89815">
              Fru talman! Karin Enström för fram rätt många synpunkter på våra
              reservationer och riktar sin kritik mot oss. Det förstår jag eftersom
              det egentligen bara är vi som är riktigt kritiska mot detta koncept,
              både när det gäller Nordic Battlegroup och finansieringen.
            </seg>
            <seg n="b3f7203a">
              Jag har två frågor. Rimmar det inte illa att Sverige är militärt
              alliansfritt och deltar i en allians? Följdfrågan är: Finns det
              inte risk att vi då faktiskt vandrar in i Nato, och vill vi det?
              Om man vill att vi ska in i Nato då ska man säga det rakt ut.
              Vill man inte det ska man vara försiktig med sådana saker.
            </seg>
            <seg n="6f6ece78">
              Det andra gäller kostnaderna för Nordic Battlegroup. Det redovisas
              att man ska omfördela. Men det finns inte redovisat hur man gör
              omfördelningen. Detta tycker jag är ett dilemma. Vad händer med
              övriga delar av Försvarsmakten om man omfördelar? Om kostnaden
              för en insats blir 1 ½ miljard är det mycket pengar som ska omfördelas.
              Jag skulle vilja veta var dessa pengar tas, hur de i så fall fördelas,
              och vad man i så fall drar ned på.
            </seg>
          </u>
          <note type="speaker" n="295e2c99">
            Anf. 148 KARIN ENSTRÖM (M) replik:
          </note>
          <u who="karin_enstrom_f77f5b" xml:id="i-f9decd3378113050-1" n="fda61393">
            <seg n="8e66f6a4">
              Fru talman! Vi debatterar och diskuterar deltagandet i EU:s snabbinsatskoncept
              med en eventuell Nordic Battlegroup. Det är ganska naturligt eftersom
              det är EU som är en av de främsta hörnstenarna i vår utrikespolitik,
              och EU är en politisk allians. Däremot är vi inte medlemmar i
              någon militär allians, och det är inte aktuellt under den här
              mandatperioden heller. Detta har därför väldigt lite med den delen
              att göra. Att vara med i en EU-stridsgrupp har väldigt lite med
              Nato att göra, som jag sade i mitt anförande. Snarare handlar
              det om att vi tar vårt ansvar för att EU ska bli en ännu bättre
              krishanterare. Det råder det tyvärr inte överskott på i världen,
              utan vi behöver fler organisationer som kan ta ansvar om det händer
              någonting och som med kort varsel ska kunna sätta in en insats
              för att bidra till internationell fred och stabilitet.
            </seg>
            <seg n="0879b92d">
              Den andra frågan kommenterade jag också i mitt anförande. Det
              är mycket svårt i dag att veta exakt vad en insats skulle komma
              att kosta. Det är också det som pekas ut som en av svagheterna
              i stridsgruppskonceptet för hela EU:s del, därför att den som
              har ramnationsansvaret får också ta en väldigt stor del av insatskostnaden.
              Det är bra att det är uppe till diskussion hur denna mekanism
              ska lösas. Men fram till dess får vi vara beredda på att ta pengar
              ur vår egen budget. Regeringen får återkomma och visa hur detta
              kommer att falla ut. Till en del kommer det att drabba Försvarsmaktens
              budget. Men man måste också kunna se att om vi tar på oss ett
              sådant stort ansvar får man vara beredd på det. Men det går inte
              att i dag avsätta 1 ½ miljard extra.
            </seg>
          </u>
          <note type="speaker" n="06430bd7">
            Anf. 149 TORBJÖRN BJÖRLUND (V) replik:
          </note>
          <u who="torbjorn_bjorlund_938599" xml:id="i-86418151c52b221a-2" n="2fe258f6">
            <seg n="f7ffeeaa">
              Fru talman! Jag uppskattar att Karin Enström försöker svara på
              frågorna. Men det blir egentligen inte några svar. Det blir ganska
              luddigt vad som egentligen menas med att vi är med i EU som är
              en allians men ändå är alliansfria. Frågan är vad EU:s överhöghet
              över stridsgruppen Nordic Battlegroup verkligen innebär. Det är
              inte vi som bestämmer när den ska sättas in. Det är EU som gör
              det. Vi har bara att följa med eftersom vi har gått med på det.
              Jag menar att det är något slags militärallians som vi inte styr
              över. Då är frågan: Var kommer nästa steg? EU har i dag ett antal
              länder som också är med i Nato, och Nato trycker naturligtvis
              på för att få med Sverige, tror jag, för att man vill ha så många
              länder i Europa som möjligt med i Nato. Det är en utveckling och
              tankar som man inte kan förneka finns. Det går inte att förneka
              att Nato är en maktspelare i detta sammanhang.
            </seg>
            <seg n="10f6de62">
              Har man när det gäller dessa kostnader haft en fördyring av en
              tidigare stridsgrupp 2008 på fyra gånger det som man har beräknat,
              alltså från 1 miljard till 4 miljarder, då måste man naturligtvis
              vara försiktig och från regeringen kunna redovisa var man tar
              pengarna om det blir 1 miljard eller 1 ½ miljard. Men någonstans
              ska vi ta pengarna. Var gör vi det? Det tycker jag man måste kunna
              göra innan man går in i ett sådant samarbete.
            </seg>
          </u>
          <note type="speaker" n="6e79a3de">
            Anf. 150 KARIN ENSTRÖM (M) replik:
          </note>
          <u who="karin_enstrom_f77f5b" xml:id="i-f9decd3378113050-2" n="fda61393">
            <seg n="7de5c722">
              Fru talman! Det är helt klart att Vänsterpartiet inte gillar
              EU i allmänhet och särskilt inte det utrikes-, säkerhets- och
              försvarspolitiska samarbete som nu är under stor framväxt. I och
              med antagandet av Lissabonfördraget är det tydligt. Vi har inom
              EU antagit en solidaritetsdeklaration. Det gillar inte Vänsterpartiet,
              och då är det klart att ni inte gillar NBG. Vill man sätta på
              sig Vänsterpartiets glasögon och säga att detta är en genväg in
              i Nato tror jag att man har fel. Ta av dessa glasögon och titta
              i stället.
            </seg>
            <seg n="5074ec41">
              I EU har vi valt att samverka. Vi bygger fred i samverkan. Vi
              vill också kunna bidra till att hjälpa andra länder som hamnar
              i konflikt eller stora humanitära katastrofer. Vi har därför skapat
              en krishanteringsmekanism som ska kunna sättas in med otroligt
              kort varsel. Sedan har vi andra mekanismer för att göra andra
              insatser som kan vara EU-ledda eller Natoledda. EU är ett samarbete
              där vi är med. Vi tillsammans med flera andra partier här i kammaren
              tycker att det är bra. Det är egentligen Vänsterpartiet och Sverigedemokraterna
              som sticker ut i detta sammanhang.
            </seg>
            <seg n="988f2c64">
              Sverige är militärt alliansfritt, och det finns också skrivningar
              i Lissabonfördraget som ger länder ett spelrum. Om det blir fler
              och andra typer av bindande eller överstatliga överenskommelser
              ska vi fatta särskilda beslut om det. Det är vi här i Sveriges
              riksdag som bestämmer det är bra huruvida vi ska göra ett åtagande
              om en sådan beredskapsperiod. Det är också vi i Sveriges riksdag
              som kommer att svara på om vi tycker att det är okej att vi säger
              ja eller nej till en eventuell insats med denna stridsgrupp. Det
              är också bra.
            </seg>
            <seg n="45cd6599">
              Vi har ett nationellt självbestämmande, och så länge vi inte
              har bestämt något annat är det precis så det ska vara.
            </seg>
          </u>
          <note type="speaker" n="da39135a">
            Anf. 151 PETER RÅDBERG (MP):
          </note>
          <u who="peter_radberg_0b0188" xml:id="i-fce8a13fe94593dd-0" n="231ab80d">
            <seg n="294fa5de">
              Fru talman! Det finns återigen en majoritet i denna kammare som
              är beredd att låta svenska soldater gå ut i väpnad konflikt om
              en sådan situation skulle uppstå och låta Sverige återigen ta
              ramansvar för 2011 års Nordic Battlegroup.
            </seg>
            <seg n="dcc153b3">
              Naturligtvis måste riksdagen godkänna, om det folkrättsliga mandatet
              så medger, användande av våld utöver fredsbevarande styrkors rätt
              till självförsvar. Men det eventuella beslut som riksdagen kommer
              att stå inför kommer med all sannolikhet inte att vara speciellt
              tydligt. Därför måste man i ett sådant beslut kalkylera med att
              svenska soldater kan komma att hamna i väpnad konflikt under Nordic
              Battlegroup.
            </seg>
            <seg n="d20b2104">
              Det sätts upp fyra battlegroups varje år, och de har ännu inte
              varit ute en enda dag och kommer, enligt mitt sätt att se, troligtvis
              heller aldrig att vara det.
            </seg>
            <seg n="b5a8bc1e">
              Frågan är om EU-länderna har ekonomiska resurser eller vill prioritera
              battlegroups i dag. De flesta EU-länder, med Storbritannien och
              Tyskland i spetsen, har dålig ekonomi och har flaggat för reduceringar
              i sina försvarsbudgetar. Att dessa länder ska lägga ytterligare
              resurser på att skicka i väg ett insatsförband någonstans i världen
              är inte troligt.
            </seg>
            <seg n="93fc8b32">
              Många Natoländer är inte heller särskilt intresserade av att
              bygga upp en parallell militär struktur vid sidan av Nato. Frågan
              är därför om EU ens vågar dra saken till sin spets och försöka
              skicka i väg en battlegroup, eftersom den i sig konkurrerar med
              EU:s militära försvar.
            </seg>
            <seg n="62e0bb41">
              Men de europeiska länderna är framför allt rädda för ett misslyckande
              med både Irak- och Afghanistankriget i färskt minne. Med EU:s
              ljumma intresse för Nordic Battlegroup det är ett historiskt faktum
              att de aldrig har varit ute en enda dag är det mycket svårt att
              förstå borgerlighetens engagemang kring detta och framför allt
              att man återigen vill ha ett ramansvar för 2011. Man har tidigare
              också flaggat för ett ramansvar för 2014, men det har man tagit
              bort.
            </seg>
            <seg n="07770623">
              Jag kan hålla med Torbjörn Björlund. Man kanske ska se detta
              engagemang som att Nato hägrar i skyn. Jag håller med Karin Enström
              om att det naturligtvis inte finns några paralleller där. Men
              man kan fråga sig hur det är: I alla de uppdrag som Sverige har
              är vi alltid bäst i klassen, oavsett vad vi håller på med.
            </seg>
            <seg n="a362d7c9">
              Fru talman! Riksrevisionens slutsats om Nordic Battlegroup 2008
              som Sverige deltog i är mycket hård.
            </seg>
            <seg n="28ec5fd8">
              Nordic Battlegroup styrdes inte på något effektivt sätt, enligt
              Riksrevisionen. När soldaterna anställdes saknades viktig materiel.
              Soldaterna hade inte heller tillräcklig utbildning när beredskapsperioden
              började . Högkvarteret släppte styrningen av materielbeställningar
              till förbandsenheterna, vilket medförde att för mycket och i vissa
              fall direkt felaktig materiel beställdes. När Försvarsmakten slutligen
              satte ett sista datum för materielbeställningar till april 2007
              var det ett och ett halvt år för sent med hänsyn till de förband
              som skulle byggas upp. Styrkan blev inte heller samövad, och Riksrevisionen
              ifrågasätter här kommer den allvarligaste kritiken om de hade
              förutsättningar att klara de uppgifter de var satta att göra.
              Det är inte jag som säger detta, utan det är Riksrevisionen.
            </seg>
            <seg n="6c1944cf">
              Självklart tillbakavisar Försvarsmakten och regeringen dessa
              påståenden. Något annat är inte att vänta i den typen av retorik.
            </seg>
            <seg n="d31cd561">
              Riksrevisionen konstaterar vidare att varken Försvarsmakten eller
              regeringen hade definierat någon bortre gräns för hur stor styrkan
              skulle vara. Den kunde i praktiken ha blivit hur stor som helst
              det fanns inget tak.
            </seg>
            <seg n="674eefa9">
              Detta bidrog till att styrkan växte med 100 procent, från 1 100
              till 2 350 soldater som skulle stå i beredskap dygnet runt och
              kunna åka ut 600 mil från Bryssel om något skulle inträffa. Det
              borde man fundera ett varv till på: Fanns det inget tak? Hur kan
              man som regering inte styra Försvarsmakten? Och hur kan Försvarsmakten
              bara acceptera den här tågordningen? Det är för mig fullkomligt
              ofattbart.
            </seg>
            <seg n="aa8682d4">
              Regeringen var införstådd med att de svenska soldaterna i Nordic
              Battlegroup hade ökat radikalt, men man valde att inte informera
              riksdagen. Det visste man så sent som hösten 2006 när den nya
              regeringen hade tillträtt. Att styrkan växte från 1 100 till 2
              350 var naturligtvis en avgörande faktor för att kostnaderna ökade
              så dramatiskt. Som har sagts tidigare ökade man från ca 1 miljard
              upp till 4 miljarder kronor. Hur kunde detta ske?
            </seg>
            <seg n="c38f0f1b">
              När Riksrevisionen kom till vårt utskott ställde vi naturligtvis
              frågan och bad om en redogörelse: Vem har fattat detta beslut?
              Vem gav order om dessa materielbeställningar, och hur kunde kostnaderna
              skena i väg? Svaret vi fick var att det inte gick att hitta i
              protokollet det fanns inte.
            </seg>
            <seg n="6ecc1b46">
              Allt har gått på löpande räkningar. Detta är återigen, fru talman,
              fullkomligt ofattbart. Det säger rätt mycket om hur själva organisationen
              var beskaffad vid denna tidpunkt. Det är naturligtvis en jättestor
              brist på kontroll från regeringen men självklart också från Försvarsmakten
              som inte hade kontroll över de beslut som de fått ta.
            </seg>
            <seg n="9ab91100">
              Försvarsministern är inte här, och man ska inte tala om honom.
              Men man kunde ändå hoppas att han skulle vara lite ödmjuk inför
              detta. Men icke sa Nicke. Försvarsministern skyller naturligtvis
              på den tidigare regeringen för att det blev som det blev. Det
              är utifrån vad Sten Tolgfors sade. Han gör med andra ord ingen
              pudel utan skyller gärna på någon annan. Men ansvaret faller tungt
              på regeringen och självklart också på Försvarsmakten, som inte
              hade koll på händelseförloppet.
            </seg>
            <seg n="0e47ae02">
              Vi som var med för två år sedan minns också mycket väl det svarta
              hål som uppstod i försvarsbudgeten. Nu vet vi anledningen till
              att det uppkom.
            </seg>
            <seg n="89ffb3eb">
              Fru talman! Jag kan inte låta bli att nämna Mikael Jansson från
              Sverigedemokraterna som vill ha en stående svensk battlegroup
              det var exakt vad han sade med uppdrag för internationella uppdrag.
              Jag vill gärna se budgeten. Varifrån får Sverigedemokraterna de
              pengarna? Ett invasionsförsvar lade han dessutom till. Min nästa
              fråga är: Var är hotbilden? Eftersom jag inte kunde göra någon
              kommentar till Mikael Jansson tidigare var jag tvungen att säga
              det här. Det är ohyggliga miljarder man kastar ut utan att förklara
              med ett enda ord.
            </seg>
            <seg n="baa86dfb">
              För Miljöpartiet är det självklart att vi ska vara med och bygga
              freden här hemma och utanför vårt lands gränser, och naturligtvis
              tillsammans med andra.
            </seg>
            <seg n="0e25df16">
              Men vi vill se över Nordic Battlegroup. Det är väl uppenbart
              för alla som har följt Nordic Battlegroup under åren att den inte
              fungerar i nuvarande form. Vi kan inte hålla på med att år ut
              och år in sätta upp dessa battlegroups som aldrig kommer ut. Dessa
              kostnader kan man lägga någon annanstans, och de pengarna skulle
              göra stor nytta någonstans i världen.
            </seg>
            <seg n="3d820431">
              Sverige och EU lägger betydande summor på en organisation som
              inte är i tjänst över huvud taget. Jag tycker att det är anmärkningsvärt.
            </seg>
            <seg n="3aa11d1c">
              Fru talman! Sverige ska lägga all kraft på att verka under FN:s
              regi där huvudsyftet är att förebygga konflikter runt om i världen
              och inte, som i dag, ha en stående battlegroup redo att åka ut
              och släcka bränder. Kostnaderna är helt enkelt för stora. Det
              måste bli en större effektivitet.
            </seg>
            <seg n="106d42a4">
              Hotbilden är i dag mer komplex och oförutsägbar än den har varit
              tidigare. Det kanske vi fick en varning om bara för ett par dagar
              sedan här i Helsingfors när en självmordsbombare sprängde sig
              själv till döds. Om det var ett terrordåd mot Sverige eller inte
              låter jag vara osagt det får säkerhetspolisen utreda. Men så kommer
              morgondagens hot mot Sverige att se ut. Dagens hotbild ser hur
              som helst helt annorlunda ut jämfört med hur det såg ut för några
              år sedan. Morgondagens hot är terrorhot, IT-sabotage, miljöförstöring
              och grov brottslighet. Det är mot dessa hot Sverige ska vara väl
              rustat.
            </seg>
            <seg n="5c1c6f86">
              Kriget i Afghanistan och Irak talar sitt tydliga språk. Den typen
              av insatser löser inte freden på sikt i världen.
            </seg>
            <seg n="10548272">
              Fru talman! Vad gäller det framtida svenska deltagandet i EU:s
              stridsgrupper som kommer att äga rum 2014 hade regeringen och
              den borgerliga majoriteten i riksdagen först för avsikt att inte
              ha någon kammardebatt utan ville egentligen köra igenom det.
            </seg>
            <seg n="b1499c4f">
              Men lyckligtvis accepterade de borgerliga ledamöterna i utskottet
              det förslag som vi lade om att regeringen ska återkomma och att
              vi ska ta ett beslut efter 2011. Jag välkomnar det.
            </seg>
            <seg n="e4ea8453">
              Fru talman! Jag vill avslutningsvis säga att jag för Miljöpartiets
              del yrkar bifall till utskottets förslag, och jag hänvisar också
              till vårt särskilda yttrande.
            </seg>
          </u>
          <note n="2c9523a8">
            I detta anförande instämde Torbjörn Björlund (V).
          </note>
          <note type="speaker" n="7b03f50a">
            Anf. 152 FREDRIK MALM (FP):
          </note>
          <u who="unknown" xml:id="i-8b0a8c84b91f1675-15" n="5180ecce">
            <seg n="68d623a1">
              Fru talman! Vi har nu att diskutera det sammansatta utrikes-
              och försvarsutskottets betänkande 2, som gäller den nordiska stridsgruppen
              för nästa år.
            </seg>
            <seg n="f4553dbc">
              Inledningsvis, fru talman, skulle jag vilja säga det som tidigare
              talare har sagt men som är väldigt viktigt att återigen upprepa:
              Vår säkerhet i Sverige bygger i dag i stor utsträckning på gemenskap
              och samverkan med andra. Vi kan tro att vi är säkra enbart med
              ett invasionsförsvar, som någon har nämnt. Men världen ser inte
              riktigt ut så i dag. Det är betydligt mer komplext, och olika
              hot sammanvävs i varandra. Vi påverkas av allt från epidemier
              från andra sidan jorden som kommer hit till det vi såg i helgen,
              med attentatet i Helsingfors, eller vår insats i Afghanistan och
              så vidare.
            </seg>
            <seg n="9869efe7">
              Sverige måste vara mycket aktivt internationellt på olika sätt:
              inom Förenta nationerna, inom Europeiska unionen, i OSSE, i Europarådet
              och med en aktiv handels- och biståndspolitik och så. I hela den
              kontexten är det klart att det är viktigt att Sverige kan delta
              i fredsbevarande insatser, att Sverige kan delta också om FN kallar,
              inom ramen för EU:s snabbinsatskoncept kan agera i en humanitär
              katastrof, i en katastrofsituation som den på Haiti eller efter
              en tsunami eller för den delen en militär konflikthantering, fredsbevarande
              insats, till exempel civil eller militär insats.
            </seg>
            <seg n="6dd75ad5">
              Det är väldigt lätt för Miljöpartiet att säga: Vi i Miljöpartiet
              värnar freden. Ja, det vet vi. Miljöpartiet är i grund och botten
              ett pacifistiskt parti. Det betyder att man inte vill agera på
              de håll där det inte råder fred. Därmed är så att säga uppdraget
              redan uppfyllt, eftersom engagemanget inte sträcker sig bortom
              där det redan råder fred, om man ska vara uppriktig.
            </seg>
            <seg n="2de9cd67">
              Fru talman! Sverige ledde den nordiska stridsgruppen på våren
              2008, och vi nu ska ta ramnationsansvar även i vår. Det är viktigt
              att betona: Snabbinsatsstyrkorna har inte satts in. Men om de
              kommer att göra det är det inte alls avgjort att de kommer att
              sättas in i en militär situation. Det kan handla om en annan typ
              av katastrofinsats som är viktig.
            </seg>
            <seg n="20f0220d">
              Vi har inom ramen för Lissabonfördraget och med den solidaritetsförklaring
              som riksdagen antog för två år sedan varit mycket tydliga med
              att om ett annat land drabbas av en epidemi, katastrof, jordbävning,
              terroristattentat eller något sådant, då ska Sverige självfallet
              ställa upp. På samma sätt ska vi kunna förvänta oss att andra
              länder ställer upp för oss, även om svenskar drabbas på andra
              sidan jorden. Det tycker vi i Folkpartiet är en självklarhet.
              Detta är givetvis sagt med anledning av den svåra situation som
              kan råda exempelvis för en del östeuropeiska stater, om relationerna
              med Ryssland skulle försämras. Då är solidaritetsförklaringarna
              viktiga.
            </seg>
            <seg n="6b8230f3">
              I ljuset av detta är Sveriges engagemang i stridsgrupperna ett
              sätt att inte bara stärka våra intressen utan också ställa upp
              för det gemensamma bästa. Det är en form av solidaritetshandling
              också indirekt. Även om trupperna inte sätts in och soldaterna
              inte har någonting annat att göra än att stå i beredskap är det
              ändå i förlängningen en viktig del där vi bidrar till det gemensamma
              bästa och en solidaritet.
            </seg>
            <seg n="2da2c1aa">
              Precis som ordföranden i det sammansatta utrikes- och försvarsutskottet,
              Karin Enström, nämnde tidigare har det förbättrat vår försvarsstruktur
              och förbättrat det nordiska samarbetet. Det är alltså viktigt
              för Sverige. Det är också viktigt för EU att ha den här kapaciteten
              till snabba insatser. Man ska kunna vara på plats efter tio dagar
              och kunna stanna kvar i en månad och därutöver kunna få förlängd
              insats upp till fyra månader om det går att få underhållsstöd,
              om logistiken fungerar.
            </seg>
            <seg n="299cb2e0">
              Fru talman! Jag skulle också vilja nämna något som har nämnts
              i betänkandet och som är viktigt med anledning av en del FN-säkerhetsresolutioner
              som har nämnts i betänkandet och som också ska beaktas i arbetet.
              Det gäller inte minst resolution 1325, som handlar om situationen
              för kvinnor och flickor i krigssituationer. Det är något som har
              tagits upp och där Sverige har varit aktivt pådrivande också inom
              ramen för Nato.
            </seg>
            <seg n="d5b32408">
              Nu har Nato antagit ett nytt koncept kring hur man definierar
              säkerhetshot och annat. På Natotoppmötet för några veckor sedan
              tog man också ett beslut om att arbeta fram en handlingsplan kring
              resolution 1325. Detta visar vilket vi i Folkpartiet alltid har
              välkomnat att Sverige ska engagera sig mycket för att Nato ska
              utvecklas.
            </seg>
            <seg n="073b6803">
              Avslutningsvis, fru talman: Några tidigare talare har sagt att
              NBG11 är ett steg mot en militarisering av Europeiska unionen.
              Så behöver det definitivt inte vara, och så bör det inte heller
              vara. Vår uppfattning i Folkpartiet är att EU inte ska skapa ett
              EU-försvar. Det ansvaret bör i stället ligga på Nato. Dessutom
              skulle det, tror jag, riskera att underminera den mjuka makt som
              EU har varit mycket framgångsrik på att bygga upp, nämligen möjligheten
              att få medlemskap i Europeiska unionen som en katalysator för
              reformer och så vidare. Det handlar inte om att EU skulle ha ett
              stort gemensamt försvar, men eftersom man använder ute-på-sluttande-planet-argumentationen
              är det viktigt att bemöta detta, anser jag.
            </seg>
            <seg n="124dc073">
              Det är klart att ett EU-försvar kommer att innebära förhoppningar
              för människor som lider runt om i världen: Kan inte EU komma hit
              och befria oss? Det är förhoppningar som ett EU-försvar sannolikt
              aldrig skulle kunna infria. Det innebär att det riskerar att underminera
              det som är EU:s stora styrka i dag, nämligen den mjuka makten.
            </seg>
            <seg n="5f0fd1a0">
              Men här gäller det något annat, att ha en snabbinsatskapacitet
              för att kunna hjälpa till vid en jordbävning eller för att under
              en kortare tid mycket snabbt kunna agera i en krissituation. Det
              är inte samma sak som att EU har ett gemensamt försvar.
            </seg>
          </u>
          <note type="speaker" n="fadcb5e1">
            Anf. 153 KERSTIN LUNDGREN (C):
          </note>
          <u who="kerstin_lundgren_c334e3" xml:id="i-dddb68dd6b25a805-4" n="852f18f0">
            <seg n="ea20806c">
              Fru talman! Sveriges framtida säkerhet bygger på gemenskap och
              samverkan. Om det råder en stor och bred enighet i denna kammare.
              Vi har nyligen, fru talman, ägnat någon timme åt att diskutera
              internationell samverkan och bistånd. Det handlar om en insikt
              om att utveckling, fattigdomsbekämpning och säkerhet är något
              som vi bygger tillsammans med olika redskap, olika instrument,
              och att vi behöver ha möjlighet att spela på dem alla för att
              det ska fungera.
            </seg>
            <seg n="5161a819">
              Om det händer någonting långt borta måste vi vara beredda att
              göra insatser för att lösa konflikter, för att skapa fred eller
              till och med tvinga fram fred, om så skulle vara.
            </seg>
            <seg n="60aa1dff">
              Det handlar om insikten att där krig eller ofrihet råder skapas
              inte möjligheter för människor att nå utveckling, välstånd och
              en bättre framtid.
            </seg>
            <seg n="cea248e8">
              Här har EU en central roll. Sverige ska verka för att göra EU
              till en global aktör. Även om detta råder det en bred samsyn här
              i kammaren, kan jag konstatera. EU:s roll i internationell krishantering
              har förstärkts markant under senare år.
            </seg>
            <seg n="fca3d20c">
              EU är i sig ett fredsprojekt som måste klara att ta ansvar för
              både civila och militära kris- och fredsfrämjande insatser inom
              EU, i närmiljön, men också utanför EU:s gränser.
            </seg>
            <seg n="bfd402c9">
              Det finns lärdomar av det som hände när före detta Jugoslavien
              sönderföll, kriget i Kosovo och den etniska rensningen, som vi
              såg igen på vår kontinent. Det är inte långt borta, elva år. Detta
              lärde oss att vi måste kunna göra någonting när det bränner till.
              Vi måste ha förmåga att själva släcka bränder. Vi kan inte lita
              på att det är någon annan, Peter Rådberg, som ska göra det i vårt
              ställe.
            </seg>
            <seg n="59bf25d3">
              Det är det som är grunden för snabbinsatsstyrkorna, för EU:s
              förmåga att gripa in när någon konflikt eskalerar, om freden hotas
              eller om det till och med är krig på platsen.
            </seg>
            <seg n="4702e7a9">
              Om snabbinsatsstyrkorna säger nog någon: Ja, men det är ett spår
              in i Nato. Jaha, tänker jag, är det därför som vi ser Irland som
              en av våra medaktörer i denna snabbinsatsstyrka som vi sätter
              upp? Jag tror inte det.
            </seg>
            <seg n="c9e4fbb3">
              Vi har jobbat tillsammans, Sverige, Estland, Finland, Norge och
              Irland, i en tidigare insats och ska göra det nu igen, första
              halvåret 2011.
            </seg>
            <seg n="86e1a4a2">
              Ja, men det kostar mycket, säger kanske någon. Det skulle kunna
              göra det, men det kostar naturligtvis oerhört mycket om freden
              skulle vara hotad, om kriget är ett faktum eller etnisk rensning
              på nytt sker i vår närmiljö. Det kostar också, och då måste vi
              naturligtvis vara beredda att göra insatser. De ska anpassas efter
              uppdragets natur och kunna gälla hela konfliktskalan. Så är det
              uttalat. Det finns också tydligt sagt från utskottets sida att
              vi förväntar oss en redovisning av kostnaderna om insatsen skulle
              bli aktuell.
            </seg>
            <seg n="8e7b2dac">
              För militär våldsanvändning krävs samtycke från landet, där det
              är aktuellt. Det var därför som det inte var möjligt att gå in
              i Sudan eller Tchad, när vi en gång i tiden diskuterade en NBG-insats
              där.
            </seg>
            <seg n="642a3315">
              Vi har naturligtvis också krav på auktorisation från säkerhetsrådet
              om det gäller annat än bara självförsvar. Och det ska naturligtvis
              vara i enlighet med folkrätten.
            </seg>
            <seg n="67735218">
              Någon sade tidigare i debatten att världen ser annorlunda ut
              jag tror att det var Peter Rådberg. Jag delar den uppfattningen.
              Världen ser annorlunda ut. Den har också krympt. Det som händer
              långt borta påverkar vår säkerhet här hemma och påverkar vår säkerhet
              inom EU. Då måste vi vara beredda att ställa upp och göra insatser
              för att bygga fred och säkerhet, utveckling och möjlighet.
            </seg>
            <seg n="2b5925c4">
              Jag tycker att det är bra med ett brett parlamentariskt stöd
              i kammaren för den insats som gäller från den 1 januari 2011.
              Men det är också bra att vi markerar ansvar för riksdagen när
              det gäller ett beslut om hur Sverige ska bidra till EU:s stridsgrupper
              efter 2011, såsom vi gör i detta betänkande.
            </seg>
            <seg n="574938ae">
              Jag noterar också den socialdemokratiska motionen i betänkandet
              om internationell samverkan, där man just markerar att man vill
              att EU ska stärka sin förmåga att bevara fred, förebygga konflikter
              och stärka internationell säkerhet. Man markerar att EU ska vara
              en global aktör och att EU:s kris- och konflikthanteringsförmåga
              också utanför EU:s gränser ska stärkas.
            </seg>
            <seg n="1dcda606">
              Fru talman! Det finns gott hopp om att vi också ska hitta lösningar
              för tiden efter 2011. Med detta yrkar jag bifall till förslaget
              i betänkandet.
            </seg>
          </u>
          <note type="speaker" n="a8a33aa3">
            Anf. 154 HÅKAN JUHOLT (S):
          </note>
          <u who="hakan_juholt_de6fcf" xml:id="i-31d4260777fa53c6-0" n="d04a63d7">
            <seg n="9d6d56e9">
              Fru talman! Frågan om Nordic Battlegroup har varit aktuell i
              snart tio års tid. Beslut om Sveriges medverkan och om att man
              skulle vara ramnation för den nordiska stridsgruppen år 2008 togs
              av riksdagen 2004 på förslag av den dåvarande socialdemokratiska
              regeringen.
            </seg>
            <seg n="ef01a6a0">
              Försvarsberedningen hade tidigare än så konstaterat att deltagandet
              i Nordic Battlegroup är centralt för omställningen av vårt militära
              försvar, från förrådsställt till insatsberett. Hela tiden, oavsett
              regering, har det dock funnits frågor om konceptet, förmågan och
              kostnaden.
            </seg>
            <seg n="fe7942a1">
              Den nu aktuella stridgruppen, NBG11, har regeringen ensidigt
              beslutat att sätta upp. Det menar vi socialdemokrater är ett felaktigt
              tillvägagångssätt. Riksdagen ska besluta om Försvarsmaktens förband,
              och NBG är där inget undantag.
            </seg>
            <seg n="15647ac2">
              Vi socialdemokrater och Miljöpartiet betonar att det är viktigt
              att det är riksdagen som beslutar om ett eventuellt deltagande
              i EU:s stridsgrupper och på vilket sätt det ska ske, inte minst
              med hänvisning till de politiska åtaganden visavi EU och övriga
              länder som ett beslut innebär samt de omfattande ekonomiska konsekvenserna.
            </seg>
            <seg n="dce4c3d5">
              Vi menar att ordningen bör vara sådan att regeringen måste begära
              riksdagens godkännande innan ett åtagande om deltagande i EU:s
              snabbinsatsstyrkor görs.
            </seg>
            <seg n="eabf186a">
              Det är därför bra att det under det sammansatta utskottets beredning
              av frågan vuxit fram en majoritet för att regeringen ska återkomma
              till riksdagen i frågan. Vi vidhåller vår kritik mot att Sverige
              tar ramansvar för den nordiska stridsgruppen 2011, men då beslutet
              är fattat accepterar vi det. Vi är även fortsatt kritiska mot
              att Sverige ska ha ramansvar för stridsgruppen 2014. Med tillkännagivandet
              att regeringen ska återkomma till riksdagen i frågan väljer vi
              emellertid att invänta den processen innan frågan avgörs slutgiltigt.
            </seg>
            <seg n="39fa7260">
              När det sedan gäller stridsgruppens koncept och kostnad finns
              det en hel del att tillägga. En nyligen genomförd granskning av
              Riksrevisionen visar att kostnaderna för NBG 2008 tredubblades
              i jämförelse med den information som getts till riksdagen. De
              steg från 1 miljard till 4 miljarder, utan att Riksrevisionen
              kunnat finna att beslut för denna omfattande kostnadsfördyring
              tagits någonstans, inte av regering eller Försvarsmakten, än mindre
              av riksdagen, som har uppgiften att fatta ett sådant beslut. Det
              bara flöt, helt enkelt. Det flöt helt utan kontroll.
            </seg>
            <seg n="ca206046">
              Det var telefonsamtal mellan tjänstemän i Regeringskansliet och
              på Högkvarteret som höll i gång denna historiska och helt okontrollerade
              miljardrullning. Ansvaret för detta faller naturligtvis ytterst
              tillbaka på regeringen, som har uppdraget att styra myndigheten.
              Det gick från 1 miljard till 4 miljarder utan ett enda protokollfört
              beslut, varken i regering eller i myndighet. Riksdagen lär återkomma
              i den frågan tro mig!
            </seg>
            <seg n="8732cba2">
              På samma sätt kan kritik också riktas mot konceptet. Det är som
              flera talare har påpekat fram till nu ett ej användbart koncept.
              Dessutom visade Riksrevisionens granskning att stridsgruppen,
              trots den historiska pengarullningen, inte klarade sin uppgift.
              Endast tre av de sex eskaleringssteg som man räknat med att man
              skulle kunna klara hade uppfyllts. Således blev det väldigt dyrt
              och långt ifrån tillräckligt bra.
            </seg>
            <seg n="427af121">
              Regeringen redovisar att en insats bedöms kosta 1,11,5 miljard
              kronor. Dessa medel finns uppenbarligen inte i budgeten, utan
              regeringen räknar med att det ska hanteras med olika finansiella
              knep, och sedan ställs riksdagen på nytt inför fullbordat faktum,
              så som man har gjort tidigare. Det är inte godtagbart. Regeringen
              bör därför skyndsamt återkomma till riksdagen med en betydligt
              noggrannare redovisning av hur utgifterna för en insats ska finansieras
              och vilka konsekvenser det för med sig.
            </seg>
            <seg n="a0767ec1">
              Fru talman! Mot bakgrund av detta vill jag, som Peter Rådberg,
              yrka bifall till förslaget i betänkandet med hänvisning till det
              särskilda yttrande som Socialdemokraterna och Miljöpartiet har
              lämnat, där vi motiverar vårt ställningstagande i betänkandet.
            </seg>
          </u>
          <note n="0548a06d">
            I detta anförande instämde Clas-Göran Carlsson, Åsa Lindestam
            och Anna-Lena Sörenson (alla S) samt Peter Rådberg (MP) och Torbjörn
            Björlund (V).
          </note>
          <note n="5599131c">
            Överläggningen var härmed avslutad.
          </note>
          <note n="9f2d82d4">
            12 § Bordläggning
          </note>
          <note n="ebd5bf63">
            Anmäldes och bordlades
          </note>
          <note n="ee5e3ecc">
            13 § Anmälan om interpellationer
          </note>
          <note n="77fb9691">
            Anmäldes att följande interpellationer framställts
          </note>
          <note n="142dadd7">
            den 10 december
          </note>
          <note n="88b79193">
            Ylva Johansson
          </note>
          <note n="4c33fb4c">
            Arhe Hamednaca
          </note>
          <note n="ee8df280">
            Josefin Brink
          </note>
          <note n="fd8a94f0">
            Interpellationerna redovisas i bilaga som fogats till riksdagens
            snabbprotokoll tisdagen den 21 december.
          </note>
          <note n="dec9b156">
            14 § Anmälan om frågor för skriftliga svar
          </note>
          <note n="fe7837e0">
            Anmäldes att följande frågor för skriftliga svar framställts
          </note>
          <note n="142dadd7">
            den 10 december
          </note>
          <note n="0afa1129">
            Gunvor G Ericson
          </note>
          <note n="274c972f">
            den 13 december
          </note>
          <note n="a3917b68">
            Jens Holm
          </note>
          <note n="fa2f5107">
            Torbjörn Björlund
          </note>
          <note n="a3917b68">
            Jens Holm
          </note>
          <note n="461b795e">
            Frågorna redovisas i bilaga som fogats till riksdagens snabbprotokoll
            tisdagen den 21 december.
          </note>
          <note n="7fd41a27">
            15 § Kammaren åtskildes kl. 20.18.
          </note>
          <note n="2312879f">
            Förhandlingarna leddes
          </note>
          <note n="058946c2">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
