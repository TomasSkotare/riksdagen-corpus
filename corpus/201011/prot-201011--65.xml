<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2010</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2010</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--65</head>
          <docDate when="2010-03-02">2010-03-02</docDate>
        </div>
      </front>
      <body>
        <div>
          <note n="c4716e8c">
            ﻿
          </note>
          <note n="5896eafd">
            Riksdagens protokoll
          </note>
          <note n="ba5d87ab">
            2010/11:65
          </note>
          <note type="date" n="bcac504e">
            Onsdagen den 2 mars
          </note>
          <note n="6930e203">
            Kl. 09:00 - 21:23
          </note>
          <note n="7adcd097">
            1 § Anmälan om återtagande av plats i riksdagen
          </note>
          <note n="e32c4974">
            Förste vice talmannen meddelade att Anders Hansson (M) skulle
            återta sin plats i riksdagen från och med den 5 mars, varigenom
            uppdraget som ersättare skulle upphöra för Tomas Avenborg (M).
          </note>
          <note n="345474ff">
            2 § Anmälan om ordförande i justitieutskottet
          </note>
          <note n="1602faf2">
            Förste vice talmannen anmälde att Kerstin Haglö (S) valts till
            ordförande i justitieutskottet under tiden den 1 mars17 juni under
            Morgan Johanssons ledighet.
          </note>
          <note n="c1219d9e">
            3 § Meddelande om preliminär plan för kammarens sammanträden
          </note>
          <note n="5f04e7e1">
            Förste vice talmannen meddelade att en preliminär plan för kammarens
            sammanträden med voteringstider våren 2011 delats ut till riksdagens
            ledamöter.
          </note>
          <note n="06e28a2a">
            4 § Fastställande av dag för riksmötets start 2011/12
          </note>
          <note n="23723052">
            Kammaren biföll riksdagsstyrelsens förslag att riksmötet 2011/12
            skulle inledas torsdagen den 15 september .
          </note>
          <note n="1cae0b15">
            5 § Anmälan om fördröjda svar på interpellationer
          </note>
          <note n="98f49cf6">
            Till riksdagen hade inkommit följande skrivelser:
          </note>
          <note n="1d189a26">
            Interpellation 2010/11:210
          </note>
          <note n="9566a4a4">
            Interpellation 2010/11:210 Åtgärder för att öka andelen som arbetar
          </note>
          <note n="b1bb8c9b">
            Interpellationen kommer att besvaras tisdagen den 29 mars 2011.
          </note>
          <note n="7f22880b">
            Skälet till dröjsmålet är sedan tidigare inbokade engagemang.
          </note>
          <note n="ca32cdec">
            Rikard Jermsten
          </note>
          <note n="6aca866a">
            Interpellation 2010/11:230
          </note>
          <note n="65991fc0">
            Interpellation 2010/11:230 Personal- eller närvaroliggare
          </note>
          <note n="b1bb8c9b">
            Interpellationen kommer att besvaras tisdagen den 29 mars 2011.
          </note>
          <note n="7f22880b">
            Skälet till dröjsmålet är sedan tidigare inbokade engagemang.
          </note>
          <note n="ca32cdec">
            Rikard Jermsten
          </note>
          <note n="2a2644ea">
            Interpellation 2010/11:232
          </note>
          <note n="8770b935">
            Interpellation 2010/11:232 Skatten för fjärrvärmeföretags energileveranser
          </note>
          <note n="b1bb8c9b">
            Interpellationen kommer att besvaras tisdagen den 29 mars 2011.
          </note>
          <note n="7f22880b">
            Skälet till dröjsmålet är sedan tidigare inbokade engagemang.
          </note>
          <note n="ca32cdec">
            Rikard Jermsten
          </note>
          <note n="1cb5755b">
            Interpellation 2010/11:233
          </note>
          <note n="99bb745e">
            Interpellation 2010/11:233 Skattepolitik för minskad barnfattigdom
          </note>
          <note n="b1bb8c9b">
            Interpellationen kommer att besvaras tisdagen den 29 mars 2011.
          </note>
          <note n="7f22880b">
            Skälet till dröjsmålet är sedan tidigare inbokade engagemang.
          </note>
          <note n="ca32cdec">
            Rikard Jermsten
          </note>
          <note n="b3720e1a">
            6 § Anmälan om inkommet protokollsutdrag från utskott
          </note>
          <note n="6d71b32a">
            Förste vice talmannen anmälde att ett utdrag ur prot. 2010/11:21
            för tisdagen den 1 mars i ärende om subsidiaritetsprövning av
            EU-förslag inkommit från miljö- och jordbruksutskottet.
          </note>
          <note n="423067b0">
            7 § Hänvisning av ärende till utskott
          </note>
          <note n="56a1c905">
            Föredrogs och hänvisades
          </note>
          <note n="c60eed0c">
            8 § Förnyad bordläggning
          </note>
          <note n="4c3dadfe">
            Föredrogs och bordlades åter
          </note>
          <note n="f139f7b4">
            9 § Ny fastighetsmäklarlag
          </note>
          <note n="e62f6673">
            Föredrogs
          </note>
          <note type="speaker" n="16de627a">
            Anf. 1 MARIANNE BERG (V):
          </note>
          <u who="marianne_berg_22ebf4" xml:id="i-778be7cc63a4d7a1-0" n="b1cbef2f">
            <seg n="47fe83bc">
              Fru talman! Förslag till ny fastighetsmäklarlag ligger nu på
              bordet framför oss och kommer i eftermiddag att klubbas igenom.
              Med stor sannolikhet blir det så. Vänsterpartiet är det enda parti
              som har en reservation, lite märkligt kan jag tycka eftersom denna
              lag är enormt viktig ur ett konsumentperspektiv.
            </seg>
            <seg n="28dbb56c">
              Okej, det finns delar i lagen som Vänsterpartiet ställer sig
              mycket positivt till att lagen i vissa avseenden blir en tydligare
              konsumentlag och att mäklaren till exempel ska upprätta en förteckning
              över anbud. Det är jättebra.
            </seg>
            <seg n="ae952559">
              Samtidigt bygger den nya lagen på den grundläggande tesen om
              att mäklaren ska vara en opartisk och oberoende mellanman eller
              -kvinna i förhållande till både köpare och säljare. Här dyker
              det upp en hel del frågetecken, för med handen på hjärtat: Hur
              många tror att alla fastighetsmäklare är helt neutrala i utövandet
              av sitt uppdrag och inte prioriterar säljarens intressen framför
              köparens? Eller kanske till och med prioriterar de sina egna intressen?
              Mäklaren får ju provision på sina utförda uppdrag, så ju högre
              pris desto högre provision. Vad ska jag säga om det? Vi känner
              alla till att detta kan förekomma. Men är det hederligt? Det kan
              vi ifrågasätta.
            </seg>
            <seg n="b6f0e813">
              Fru talman! Vänsterpartiet står inte ensamma vad gäller synen
              på mäklarens roll som opartisk och oberoende. Bland annat lyfter
              bostadsrättsorganisationen SBC i sitt remissvar fram detta problem.
              Enligt organisationen är det en självklarhet att köparen och säljaren
              har olika intressen. SBC skriver klart och tydligt att det är
              en omöjlig situation för en mäklare att vara neutral och objektiv
              och att den som förlorar, den som drar det kortaste strået på
              denna illusoriska opartiskhet, är köparen.
            </seg>
            <seg n="eeac9646">
              Fru talman! Vänsterpartiet anser att SBC och en del andra remissinstanser
              har i sina remissvar starkt bärande argument i fråga om mäklarnas
              opartiskhet. Därför anser vi att det finns skäl att se över frågan.
              Vi anser att ett tydligt partsförhållande skulle ge alla inblandade
              en realistisk uppfattning om vad fastighetsförmedling innebär,
              vilket i sin tur skulle leda till en klarare bild och en bättre
              utgångspunkt för hur parterna ska agera.
            </seg>
            <seg n="fd125bc2">
              Ta till exempel en bostadsaffär. För de flesta av oss är det
              en stor sak och kanske bland det viktigaste och mest betydelsefulla
              vi har gjort eller kommer att göra i våra liv. Då måste allt gå
              rätt och riktigt till; något annat är väl otänkbart.
            </seg>
            <seg n="803787df">
              Det finns mer som är positivt i ett tydligare partsförhållande.
              Det skulle med all sannolikhet gynna konsumentintresset men också
              stärka mäklarnas yrkesetiska anseende. Det var inte kul läsning
              precis i en artikel i DN den 14 december förra året. Enligt DN
              har 5 procent av konsumenterna ett stort förtroende för fastighetsmäklare.
              Det är en låg siffra.
            </seg>
            <seg n="d1208917">
              Jag påstår nu inte som jag tror att många av er som sitter här
              vill tolka mig, eller medvetet misstolka mig, att jag drar en
              hel yrkeskår i smutsen, för så är det inte. Men det finns stort
              behov av, som jag tidigare tagit upp, ett tydligare partsförhållande.
              Ett sådant partsförhållande ger anledning till en förnyad utvärdering
              av konsumentskyddet i frågor som till exempel sidouppdrag och
              formerna för budgivning. Är det okej att budgivningen i ens livs
              kanske största affär sker via sms?
            </seg>
            <seg n="41b5799c">
              Mäklarnas utbildning: Redan 1998 tog vi upp i riksdagen att mäklarna
              ska ha en högskoleutbildning. Vart tog det vägen? Det är ingen
              som kan svara på det i dag.
            </seg>
            <seg n="a659504f">
              Fru talman! Det finns som sagt mycket kvar att se över. Därför
              anser Vänsterpartiet att en utredning bör tillsättas för att göra
              en översyn av bland annat det som jag ovan nämnt.
            </seg>
          </u>
          <note n="ca8e9722">
            Jag yrkar härmed bifall till reservationen i betänkandet.
          </note>
          <note type="speaker" n="9a3ce96f">
            Anf. 2 ANTI AVSAN (M):
          </note>
          <u who="anti_avsan_04a877" xml:id="i-8b0a1a0473a7f5cf-0" n="2eb7d1ca">
            <seg n="4ee0d8a2">
              Fru talman! Riksdagen förväntas senare i dag besluta att anta
              en ny fastighetsmäklarlag. Det är bara Vänsterpartiet som delvis
              är av en annan uppfattning och därför vill utreda fastighetsmäklarens
              ställning som en opartisk mellanman. Jag återkommer till den frågan
              alldeles strax, men först ska jag säga något om lagen i övrigt.
            </seg>
            <seg n="d70b70d7">
              Den nya lagen är ett steg i riktning mot en uppstramning av regelverket
              som avser en yrkesgrupp som har en betydelsefull och viktig funktion
              i samhället. Fastighetsmäklarlagen är en konsumenträttslig skyddslagstiftning
              vars huvudsakliga syfte är att tillförsäkra enskilda personer
              tillfredsställande skydd när de anlitar en mäklares tjänster.
              En god standard inom mäklarkåren är särskilt viktig därför att
              en fastighetsaffär är av stor betydelse för enskilda människor
              och därför att de frågor som har samband med en fastighetsöverlåtelse
              inte sällan är komplicerade och svåra att tränga in i.
            </seg>
            <seg n="9231e9af">
              I förhållande till den nu gällande lagen innebär den nya lagen
              att mäklaren får något utökade möjligheter att ägna sig åt annan
              verksamhet än fastighetsförmedling utan att det ska anses rubba
              förtroendet för mäklaren. Mäklaren ska vidare, i anslutning till
              förmedlingsuppdraget, inte få köpa en fastighet som mäklaren har
              eller har haft i uppdrag att förmedla och inte heller förmedla
              en fastighet till eller från någon närstående, vilket också gäller
              för andra förmedlingsobjekt. Andra förmedlingsobjekt kan vara
              delar av fastigheter, byggnader på annans mark, tomträtter, bostadsrätter,
              andelsrätter avseende lägenhet, arrenderätter och hyresrätter.
            </seg>
            <seg n="8962d999">
              Mäklaren ska även vara skyldig att föra anteckningar över förmedlingsuppdraget
              och upprätta en förteckning över de anbud som har lämnats, en
              så kallad anbudslista. Dokumentationen ska överlämnas till både
              säljaren och köparen.
            </seg>
            <seg n="9073fd74">
              Den nya lagen innehåller också regler som ska förbättra informationen
              till säljare och köpare även i andra avseenden. Jag kan särskilt
              nämna bostadsrätter, där mer information ska finnas i objektsbeskrivningarna.
            </seg>
            <seg n="d02a143a">
              Det införs också en ny påföljd, nämligen erinran. Det innebär
              att systemet för fastighetsmäklare stämmer ganska väl överens
              med vad som gäller för advokater. Det finns tre steg när det gäller
              påföljder i fortsättningen.
            </seg>
            <seg n="b5d78c9a">
              Fru talman! Jag återkommer nu till att Vänsterpartiet har ifrågasatt
              att fastighetsmäklaren i förhållande till både säljare och köpare
              ska inta en ställning av opartisk mellanman. Det finns flera skäl
              för att mäklaren även i fortsättningen ska ta till vara båda parters
              intressen. En mäklare vidtar ofta under förmedlingsuppdraget en
              rad åtgärder, bland annat att sammanställa fakta, marknadsföra
              objektet, ge upplysningar om allmän prisnivå, ha hand om budgivningen,
              förmedla kontrakt med kredit- och försäkringsgivare och hjälpa
              parterna att upprätta köpehandlingar som ska fylla jordabalkens
              krav.
            </seg>
            <seg n="aee8c627">
              När mäklaren utför alla dessa uppgifter hjälper han eller hon
              i stora delar båda parter. Det ligger ett värde i att mäklaren
              är skyldig att beakta båda parters intressen av det skälet. Om
              mäklaren endast skulle tillvarata den ena partens intresse och
              motparten inte har en egen rådgivare skulle det nämligen behövas
              en opartisk person som hjälper till med en del av åtgärderna,
              bland annat med upprättande av de nödvändiga köpehandlingarna.
              Det förhållandet att det i många fall är motparten som trots allt
              mer eller mindre betalar mäklarens ersättning i slutändan talar
              också för att mäklaren inte bara ska se till sin uppdragsgivares
              intressen.
            </seg>
            <seg n="7995c89f">
              Med en och samma person som utför samtliga i förmedlingsuppdraget
              ingående åtgärder blir det generellt sett enklare och billigare
              för konsumenterna vid bostadsaffärer. Kostnaderna blir lägre eftersom
              två mäklare i längden inte kan arbeta för samma ersättning som
              en. Balansen mellan parterna skulle också riskera att snedvridas
              om bara den ena har någon som företräder honom eller henne och
              inte den andra.
            </seg>
            <seg n="ee1b2964">
              Det finns ett antal olika skäl också i övrigt, men jag ska inte
              gå närmare in på allt i detalj nu. Det finns i varje fall väldigt
              goda skäl för att fastighetsmäklaren även i fortsättningen ska
              vara en opartisk mellanman. Jag kan bara nämna ytterligare ett
              skäl, och det är svårigheten i övriga delar av landet, bortsett
              från storstadsregionerna, att ha en ordning med både köp- och
              säljmäklare.
            </seg>
            <seg n="a7fb6bbe">
              Civilutskottet har under alla förhållanden avstyrkt Vänsterpartiets
              motion om en utredning som gäller fastighetsmäklarens ställning
              som opartisk mellanman.
            </seg>
          </u>
          <note n="062ce7c7">
            Jag yrkar bifall till utskottets förslag till riksdagsbeslut,
            vilket innebär att reservationen ska avslås.
          </note>
          <note n="80432de2">
            I detta anförande instämde Thomas Finnborg (M).
          </note>
          <note type="speaker" n="b53cf4e4">
            Anf. 3 JAN ERTSBORN (FP):
          </note>
          <u who="jan_ertsborn_e6813e" xml:id="i-3d61b09d2448e88b-0" n="2077eff9">
            <seg n="f3256053">
              Fru talman! För de flesta enskilda personer är det den största
              affär man gör i livet när man köper eller säljer en fastighet
              eller en bostadsrätt, och de flesta personer är icke vana vid
              så stora och så omfattande affärer som det handlar om när det
              gäller fastigheter och även bostadsrätter. Det är därför viktigt
              att vi har en lagstiftning som ger trygghet åt de personer som
              inte har den vanan.
            </seg>
            <seg n="476d791f">
              Den gällande fastighetslagen har fungerat ganska tillfredsställande,
              men tiden har gjort att det behöver göras en del förändringar.
              De förändringarna går helt i riktning mot att ge tydliga regler
              och ett bättre konsumentskydd, ett bättre skydd för både köpare
              och säljare.
            </seg>
            <seg n="62d08c17">
              Jag tycker att det är mycket viktigt att vi nu får reglerat en
              del saker kring mäklarens verksamhet, till exempel den så kallade
              sidoverksamheten med förmedling av lån, försäkringar eller vad
              det kan vara. Vi får också tydliga regler när det gäller möjligheterna
              för mäklaren att inträda som köpare, det vill säga att man helt
              enkelt inte får inträda som köpare till ett objekt som man har
              erhållit som mäklare.
            </seg>
            <seg n="ee52b058">
              De anteckningar som mäklaren nu ska föra över förmedlingsuppdraget
              och inte minst när det gäller budsituationen, som i dag gäller
              i nästan varenda fastighetsaffär, är också oerhört viktiga. Dessa
              anteckningar ska sedan lämnas över till både köparen och säljaren.
            </seg>
            <seg n="a410cc4d">
              Det är ingen tvekan om att den nya lagstiftningen är ett mycket
              bra steg i rätt riktning och till trygghet för enskilda personer
              som inte har vana vid stora affärer.
            </seg>
            <seg n="a0d7e842">
              Vad gäller reservationen från Vänsterpartiet om mäklarens ställning
              som opartisk mellanman ansluter jag mig helt till vad min kollega
              Anti Avsan har sagt här. Det finns ingen anledning att gå vidare,
              utan tvärtom tycker jag att det svenska systemet med en mäklare
              som ska ha skyldigheter mot både köpare och säljare är ett alldeles
              utmärkt system. Man kan möjligen tillägga att det naturligtvis
              blir ännu viktigare för Fastighetsmäklarnämnden att följa upp
              vad som händer på detta område, så att fastighetsmäklarna verkligen
              följer hela den lagstiftning som vi kommer att anta i eftermiddag.
            </seg>
          </u>
          <note n="9fe99971">
            Fru talman! Jag yrkar bifall till utskottets förslag till beslut
            och avslag på reservationen.
          </note>
          <note type="speaker" n="d1284744">
            Anf. 4 PER LODENIUS (C):
          </note>
          <u who="per_lodenius_2b9bcf" xml:id="i-0c30108576a56b41-0" n="7e14904a">
            <seg n="aeb863dc">
              Fru talman! Det har hänt mycket sedan den nuvarande fastighetsmäklarlagen
              trädde i kraft 1995, både på marknaden och för mäklarrollen som
              sådan. Därför känns det bra att vi i dag här i kammaren ska rösta
              för en ny fastighetsmäklarlag.
            </seg>
            <seg n="61841e2a">
              För de allra flesta är köpet av en fastighet eller bostadsrätt
              den ekonomiskt mest betydande affär man gör i livet. Därför anser
              jag att det är viktigt att se till både säljare och köpare, inte
              bara för att öka tryggheten utan också för att öka servicen. Att
              mäklaren nu får en lagstadgad rätt att ägna sig åt viss sidoverksamhet
              blir i detta sammanhang betydelsefullt. Det kan handla om så enkla
              saker som att organisera flytt- och städtjänster eller medverka
              i finansieringsupplägg, något som mäklarsamfunden har efterlyst
              länge och som regeringen alltså har varit lyhörd inför.
            </seg>
            <seg n="d8cf0572">
              Huvudsyftet med fastighetsmäklarlagstiftningen är att både säljare
              och köpare ska känna trygghet när en mäklare förmedlar affären.
              Ändå upplever många konsumenter, särskilt köpare, problem när
              affären har förmedlats av en mäklare. Bland annat ifrågasätts
              emellanåt om budgivningen har gått rätt till. Därför är det bra
              att vi med den nya mäklarlagen stärker konsumentens insyn när
              det gäller budgivningen och övriga uppgifter som mäklaren utför.
            </seg>
            <seg n="ac58dc78">
              Den skyldighet som mäklaren får att föra journal och upprätta
              en förteckning över de anbud som lämnas kommer att gynna alla
              parter, även mäklaren, då denne lättare kommer att kunna visa
              att hans uppdragsgivare faktiskt har tagit del av vilka skyldigheter
              som finns. Med de nya kraven blir det lättare för alla att se
              vad som gjorts och inte gjorts, vilka råd som getts och vilka
              frågor mäklaren tagit upp och inte tagit upp. Som det är i dag
              står ibland ord mot ord, vilket nu kan förebyggas.
            </seg>
            <seg n="a65fac05">
              Fru talman! Vänsterpartiet har väckt en motion om att se över
              mäklarens opartiska roll, vilket även Fastighetsmäklarutredningen
              tog upp. Frågan om säljaren och köparen ska ha var sin representant
              har debatterats vid ett flertal tillfällen och har fått ny aktualitet
              i samband med diskussionerna kring den nya fastighetsmäklarlagen.
              För mig är det då naturligt att fråga sig vad som är för- och
              nackdelar med respektive system och vad som skulle gagna konsumenterna
              bäst.
            </seg>
            <seg n="ffabe0f9">
              Jag instämmer helt i utskottets ställningstagande om att fortsätta
              med den svenska modellen med mäklaren som opartisk mellanman.
              Enligt en mycket lång svensk tradition den kan ledas tillbaka
              ända till 1700-talet ska mäklaren vara opartisk. I praktiken innebär
              detta att mäklaren inte får ge den ena parten en fördel som medför
              skada för den andra parten.
            </seg>
            <seg n="77623962">
              Detta system är smidigt av många skäl. Mäklaren kan lättare medla
              mellan parterna och positionerna blir mindre låsta, eftersom mäklarens
              råd och förslag kan anpassas bättre till avtalsparternas förväntningar
              och uttalade positioner. Den som kan ha bådas förtroende i en
              förhandlingssituation kan sannolikt snabbare, mer ekonomiskt och
              mer precist komma fram till ett resultat som båda parter kan känna
              sig nöjda med eller i alla fall acceptera.
            </seg>
            <seg n="383ece28">
              Under marknadsföringsskedet kan och ska mäklaren naturligtvis
              i vanlig ordning försöka skapa efterfrågan för objektet, men de
              fakta och andra sakuppgifter som lämnas måste vara korrekta, och
              det ska konsumenten som läser mäklarens annons eller kommer på
              en visning kunna förlita sig på.
            </seg>
            <seg n="b169ff6f">
              Det som skiljer den svenska fastighetsmäklaren från mäklare i
              många andra länder är att där lämnar parterna mäklaren när marknadsföringsskedet
              och förhandlingsskedet nått fram till ett avtalsförberedande stadium.
              Då går parterna i stället till en jurist, vars uppgift är att
              upprätta de juridiska handlingar som behövs för överlåtelsen.
              Erfarenheter från andra länder visar även att framför allt köparna,
              som faktiskt är de konsumenter som har det största behovet av
              upplysningar och rådgivning, ofta inte anlitar vare sig en fastighetsmäklare
              eller någon annan rådgivare förutom kanske tekniska besiktningsmän
              i samband med sitt förvärv. I ljuset av detta, i mitt tycke, ganska
              omständliga system tycker jag att vi i stället ska värna vår svenska
              modell.
            </seg>
            <seg n="2e7cd108">
              I Sverige agerar mäklaren både fastighetsmäklare och jurist.
              Detta ställer naturligtvis särskilda krav på både utbildning och
              erfarenhet. Därför vill jag i denna debatt även poängtera vikten
              av att vi i framtiden tänker på hur vi kan stärka fastighetsmäklarutbildningen
              och dessutom garantera att Fastighetsmäklarnämnden får de resurser
              som krävs för att bedriva en effektiv tillsyn av de registrerade
              mäklarna.
            </seg>
            <seg n="59ae3dae">
              Fru talman! Förutom konsumentperspektivet brukar ofta mäklarrollens
              ibland skamfilade rykte komma upp till ytan i sådana här sammanhang.
              Missbruk av så kallade lockpriser har länge diskuterats i medierna
              och bidragit till nedsvärtningen av mäklarkårens rykte. Jag inser
              att problemet finns men tror inte att lagstiftning i detta fall
              är rätt väg att gå.
            </seg>
            <seg n="895435dd">
              Att slutpriset många gånger överstiger det utsatta priset i en
              annons med 50 procent bidrar med all rätt till ilska hos köparna.
              Fastighetsmäklarutredningen slog fast att mäklarbranschen knappast
              har lyckats motverka oetiska lockpriser.
            </seg>
            <seg n="baa71f9a">
              Det är en uppfattning som jag inte riktigt delar. Problemet är,
              som jag ser det, att om man skulle lagstifta i denna fråga uppstår
              det en fara att mäklarnas värderingar skulle uppfattas som mer
              objektiva och säkra än vad de i själva verket är. Det måste i
              slutändan vara upp till köparna att avgöra vad som är det rimliga
              priset, precis som på andra självreglerande marknader.
            </seg>
            <seg n="d67074e4">
              Problemet med lockpriser bör i första hand hanteras inom ramen
              för god fastighetsmäklarsed och god marknadsföringssed. Jag välkomnar
              därför de egna initiativ som nu kommer från branschen. Exempelvis
              vet jag att mäklare i Helsingfors från april ska testa jämförelsepriser
              för att få bort lockpriserna från bostadsmarknaden, efter en uppgörelse
              mellan de ledande mäklarföretagen.
            </seg>
            <seg n="0f24bb86">
              Med det, fru talman, vill jag yrka bifall till utskottets förslag
              och avslag på reservationen.
            </seg>
          </u>
          <note n="1e2c1f50">
            Överläggningen var härmed avslutad.
          </note>
          <note n="cd8f5268">
            10 § Vissa ändringar i läkemedelslagen
          </note>
          <note n="e62f6673">
            Föredrogs
          </note>
          <note n="31caf9b5">
            Förste vice talmannen konstaterade att ingen talare var anmäld.
          </note>
          <note n="1e725ab8">
            11 § Förskolan m.m.
          </note>
          <note n="e62f6673">
            Föredrogs
          </note>
          <note type="speaker" n="85e45b64">
            Anf. 5 JABAR AMIN (MP):
          </note>
          <u who="jabar_amin_5d3f98" xml:id="i-199af1fd5d9a5c96-0" n="1c73f06b">
            <seg n="ff4cbb10">
              Fru talman! Förskolan är ett samhällsområde som Sverige borde
              vara mest stolt över. I förskolan erbjuder vi tidigt alla barn
              pedagogisk verksamhet, omsorg och lärande. Vi väcker nyfikenhet
              hos våra små och låter dem utveckla språket och sociala färdigheter.
              En bra förskola är dessutom det viktigaste för att uppnå ett mer
              jämställt och jämlikt Sverige.
            </seg>
            <seg n="7ab4e75c">
              I stort är riksdagens partier överens om politiken för förskolan.
              Det är bra, ja till och med mycket bra. Men det finns några aspekter
              där vi har olika uppfattningar. En aspekt gäller omsorg på obekväm
              arbetstid.
            </seg>
            <seg n="c22ee6ad">
              I dag finns det ett flertal föräldrar med barn i förskoleåldern
              som har obekväma arbetstider och är i behov av barnomsorg. I många
              kommuner finns det dock inte barnomsorg för barn vars föräldrar
              arbetar på kvällar och helger.
            </seg>
            <seg n="89cb0257">
              Nuvarande lagstiftning innehåller endast rekommendationer till
              kommunerna om att barnomsorg på obekväm arbetstid bör finnas.
              Lagen innebär inga förpliktelser.
            </seg>
            <seg n="e9a300b5">
              Regeringen är på det här området ganska luddig. Å ena sidan säger
              regeringen att det inte bör vara möjligt att generellt avskaffa
              tillgången till barnomsorg på obekväm arbetstid. Å andra sidan
              är det ingen rättighet att få omsorg på obekväm arbetstid, och
              föräldrarnas ansvar för att hitta lösningar på andra sätt kvarstår.
              Vad betyder det egentligen?
            </seg>
            <seg n="cb3d47a5">
              Som en följd av regeringens luddighet och bristen på förpliktelser
              kan vi notera att många kommuner struntar i att garantera barnomsorg
              på obekväm arbetstid. Det är beklagligt, tycker jag. Föräldrar
              som har ett jobb som även omfattar kvällar och helger hänvisas
              i dag i många kommuner till släktingar och vänner när de vill
              hitta en lösning för den barnomsorg de har behov av.
            </seg>
            <seg n="8f967741">
              Det finns många yrkesgrupper som i dag diskrimineras direkt eller
              indirekt genom att kommuner inte erbjuder dessa föräldrar barnomsorg
              på samma villkor som föräldrar med ordinarie arbetstider. Några
              exempel på yrkesgrupper som har obekväma arbetstider är kulturarbetare,
              poliser, brandmän, personal inom vården, äldreomsorgspersonal
              samt personal inom handel, försäljning och service.
            </seg>
            <seg n="aeeab89e">
              Dagens barnomsorg förutsätter egentligen många gånger att en
              förälder arbetar mindre än heltid och att man är två som kan turas
              om att hämta och lämna barnet. Arbetssökande och deltidsanställda
              som vill utöka sina möjligheter att få ett arbete genom att utbilda
              sig på kvällar eller helger får likaledes problem på grund av
              bristen på barnomsorg.
            </seg>
            <seg n="483bdb79">
              Vi i Miljöpartiet anser att kommunerna ska vara skyldiga att
              erbjuda omsorg på nätter och helger för de föräldrar som arbetar
              på obekväm arbetstid.
            </seg>
            <seg n="02ee0ba9">
              Ett annat område där vi har en annan uppfattning än regeringen
              gäller rätten till barnomsorg.
            </seg>
            <seg n="4e3a7049">
              Förskolan är framför allt barnets rättighet. Det är det första
              steget i ett livslångt lärande. I förskolan väcks nyfikenhet och
              barnet utvecklar sitt språk och sociala samspel. Därför är det
              fel ur ett barnperspektiv att ett barn inte får gå i förskolan
              i samma utsträckning som tidigare bara för att barnet får ett
              syskon eller för att föräldern blir arbetslös. Enligt den nya
              skollagen garanteras barn till arbetslösa eller föräldralediga
              rätt till endast tre timmar förskola per dag eller 15 timmar per
              vecka.
            </seg>
            <seg n="10c4f166">
              Vi anser att barn i förskolan inte ska behöva skiljas från sina
              kamrater och förskollärare för att föräldrarna blir arbetslösa
              eller för att barnet får ett syskon.
            </seg>
            <seg n="933ca739">
              Vi tycker att det är rimligt att utöka tiden så att barn till
              arbetslösa och föräldralediga får rätt till 30 timmar i veckan
              i stället för 15 timmar, som det är i dag. Vi skulle också vilja
              stärka rätten till syskonförtur.
            </seg>
            <seg n="f45775c2">
              Jag yrkar bifall till våra reservationer.
            </seg>
          </u>
          <note type="speaker" n="0a132122">
            Anf. 6 WIWI-ANNE JOHANSSON (V):
          </note>
          <u who="wiwi-anne_johansson_04830b" xml:id="i-b38cefa7ead9b17f-0" n="d5e8da45">
            <seg n="fbce46a7">
              Fru talman! Både svensk och internationell forskning visar att
              det finns ett klart och positivt samband mellan förskola av väldigt
              bra kvalitet och senare skolprestationer. Det är särskilt viktigt
              för barn som har svåra uppväxtmiljöer, för barn med annan etnisk
              bakgrund och för barn som kommer från fattiga familjer.
            </seg>
            <seg n="1c7f62f3">
              Men för att det ska bli så bra för de grupperna av barn krävs
              det just att förskolan är av god kvalitet. Om förskolan har för
              många barn i förhållande till personalen ser Folkhälsoinstitutet
              att det precis tvärtom kan vara dåligt för barnen. Det är därför
              vi med stor oro ser på reformer som riskerar att urholka den goda
              förskola som vi alltså vet är bra för barnen.
            </seg>
            <seg n="2d778a9c">
              Vårdnadsbidraget och barnomsorgspengen är två saker som vi ser
              minskar möjligheterna för kommunerna att erbjuda just den goda
              förskolan.
            </seg>
            <seg n="82002b4b">
              Resurserna till förskolan riskerar att minska, bland annat därför
              att det enligt regeringens beslut förs över pengar från den kvalitetssäkrade
              förskolan till olika former av barnomsorg som inte har samma krav
              på att man ska ha utbildad personal och inga krav på att man ska
              följa en läroplan. Det här är ytterst oroväckande.
            </seg>
            <seg n="d18ada28">
              Man kan säga att en del av det här problemet inte är så stort,
              i alla fall inte nu, för enligt den senaste statistiken från SCB
              är det inte fler än 1,8 procent av föräldrar till barn upp till
              tre år som använder sig av vårdnadsbidraget. Men av dem som gör
              det är över 90 procent kvinnor, och invandrade kvinnor är klart
              överrepresenterade, räknat i procent.
            </seg>
            <seg n="7184b4c8">
              Ett antal remissinstanser var kritiska på bland annat den här
              punkten inför vårdnadsbidragets införande. Flera undersökningar
              visar att antalet ansökningar om vårdnadsbidrag direkt kan kopplas
              till föräldrarnas socioekonomiska status, det vill säga om man
              har jobb eller inte, om man står långt från arbetsmarknaden eller
              inte. Och som jag nyss sade visar undersökningar att det är just
              de här barnen som bäst behöver den goda förskolan.
            </seg>
            <seg n="82953bef">
              Vi ser ett problem med att barn till föräldrar som inte talar
              svenska kanske inte kommer i kontakt med svenska språket förrän
              de är över tre år. Ser inte regeringen och Alliansen det problemet?
              Vi ser det. Vi ser också att det finns stora problem med att företag
              driver förskolor och plockar ut vinster av våra skattepengar.
            </seg>
            <seg n="26cfac25">
              Fru talman! Det som framför allt skiljer de kommunala och de
              enskilda förskolorna åt är personalens utbildning. I de kommunala
              förskolorna har 52 ½ procent av personalen förskollärarutbildning,
              mot bara 37,3 procent i de enskilda förskolorna. Skillnaden är
              lika stor när det gäller barnskötarna och deras utbildning. Och
              vi har alltså sett att forskning visar att god pedagogik och lagom
              stora barngrupper är bra för alla barn men gör störst skillnad
              för de barn som kommer från fattiga hem, som har en annan etnisk
              bakgrund och svåra uppväxtmiljöer. Satsningar på förskola av god
              kvalitet är alltså den bästa tjänsten vi kan göra dessa barn,
              alla barn.
            </seg>
            <seg n="88ce3351">
              Fru talman! Barnomsorg och förskola av god kvalitet ska erbjudas
              alla barn, men så är det inte i praktiken. Den som har ett arbete
              med oregelbundna arbetstider eller nattarbete och inte har några
              släktingar som kan hjälpa till med barnpassning på kvällar, helger
              eller nätter måste kanske tacka nej till jobb för att det inte
              finns barnomsorg för deras barn. Arbete på obekväm arbetstid förutsätter
              att det är två föräldrar som kan turas om. Så ser det inte alltid
              ut det vet vi.
            </seg>
            <seg n="11042949">
              De som jobbar deltid eller är arbetslösa och söker jobb har små
              möjligheter att studera på kvällar eller helger om de inte lever
              i en kärnfamilj, med två föräldrar, eller har andra som kan ställa
              upp som barnvakter.
            </seg>
            <seg n="7de4714b">
              Vi menar att barnomsorg på obekväm arbetstid bör vara en rättighet
              på samma sätt som förskola och barnomsorg är på dagtid.
            </seg>
          </u>
          <note n="3603901d">
            Jag yrkar bifall till reservationerna 3 och 7.
          </note>
          <note n="dc3dc0c4">
            I detta anförande instämde Marianne Berg (V).
          </note>
          <note type="speaker" n="412df966">
            Anf. 7 CAMILLA WALTERSSON GRÖNVALL (M):
          </note>
          <u who="camilla_waltersson_gronvall_1b590d" xml:id="i-ed56120c5e2c18e4-0" n="df5429aa">
            <seg n="2a5399c9">
              Fru talman! Den svenska förskolan är bra. Den är inte bara bra.
              Den är faktiskt fantastisk. Som mamma till tre barn ett har precis
              passerat förskolan, ett befinner sig mitt i, och det tredje är
              på väg in är jag just nu en väldigt stabil kund och kan på mycket
              nära håll studera den här verksamheten.
            </seg>
            <seg n="eefaf3a1">
              Alliansregeringen vet vikten av en god förskola. Vi vet hur viktig
              barnens första tid där är. Vi slår därför fast att förskolans
              syfte ska vara att stimulera barns utveckling och lärande och
              naturligtvis också ge barnen en trygg omsorg. Därför har vi nu
              tagit steget fullt ut och integrerat förskolan i den nya skollagen.
              Förskolan utgör nu det första steget i utbildningssystemet.
            </seg>
            <seg n="61f72a5e">
              När läroplanen för förskolan, Lpfö 98, kom förtydligades det
              pedagogiska uppdraget, och verksamheten fick klara nationella
              mål. I den reviderade läroplanen för förskolan, som börjar gälla
              den 1 juli 2011, har inte avsikten varit att förändra uppdraget.
              Men genom att förskolan nu är en egen skolform blir rollen som
              första steget i utbildningssystemet tydligare.
            </seg>
            <seg n="882d858f">
              Förskolan ska erbjuda barnen en god pedagogisk verksamhet där
              omsorg, fostran och lärande bildar en helhet. Förskolan ska också
              vara ett stöd för familjerna i deras ansvar för barnens fostran,
              utveckling och lärande. Det är för oss mycket centralt och viktigt.
            </seg>
            <seg n="c50fc25c">
              Vi har därför också infört allmän förskola även för treåringar.
              Detta började gälla den 1 juli förra året. Grundtanken var att
              erbjuda fler barn än tidigare en god pedagogisk verksamhet. Ingen
              familj ska behöva avstå från att låta sitt barn delta i förskolans
              verksamhet för att det saknas pengar.
            </seg>
            <seg n="ad90652a">
              I ett mycket medvetet arbete med att förbättra och utveckla förskolan
              har vi också infört skärpta krav på behörighet för tillsvidareanställning.
              Införandet av lektorat ger också nya karriärmöjligheter och fäster
              fokus på duktiga pedagoger. Det är ett sätt att höja status och
              också locka fler män till ett arbete som i dag är närmast totalt
              kvinnodominerat. Förskolelyftet ger såväl förskollärare som barnskötare
              samt personal med pedagogiskt ledningsansvar i förskolan möjlighet
              att förstärka sin kompetens.
            </seg>
            <seg n="2c8b3519">
              Ytterligare en skillnad mot tidigare är att med den nya skollagen
              gäller samma regler för fristående och offentliga verksamheter.
              Fristående förskolor ska också följa förskolans läroplan. De fristående
              verksamheterna ser vi som viktiga komplement till den kommunala
              barnomsorgen och förskolan. Vi tror att varje barn ska ha möjlighet
              att utvecklas efter sina egna förutsättningar. Därför är valfriheten
              viktig att slå vakt om.
            </seg>
            <seg n="2f97951c">
              Ett exempel på hur viktigt det är att det finns alternativ är
              Kevin, en liten kille som finns i min närhet. Han var ganska inbunden.
              Han var en ganska osäker kille som hade svårt med utvecklingen
              av både tal och motorik. Men med en annan inriktning och en annan
              pedagogik har han nu blommat ut och använder verkligen sin fulla
              potential. Ibland är det svårt att tro att det är samma lilla
              kille. Hans föräldrar lade ned ganska stor möda för att hitta
              det alternativ som skulle passa deras barn bäst, och det är de
              i dag oerhört tacksamma för. Resultatet av det ser de varje dag.
            </seg>
            <seg n="390a7569">
              Men val kan också vara svårt. Efter att den fria etableringsrätten
              infördes under förra mandatperioden har kanske valet blivit ännu
              svårare. Vi har fått fler förskolor att välja på, med olika inriktningar
              och olika pedagogik. Detta är oerhört positivt, då vi tror på
              människor och deras förmåga. Vi tror också att de personer som
              väljer att starta en fristående förskola gör det med intentionen
              att de vill göra något bra och ge våra barn den bästa starten
              i livet. Om vi redan från start skulle misstro dessa entreprenörer
              tror jag att vi är ganska illa ute.
            </seg>
            <seg n="c7c7d992">
              Jag har haft förmånen att möta ett antal av dessa entreprenörer.
              En av de människor som på ett fantastiskt sätt arbetar för att
              utveckla sina förskolor är en kvinna vid namn Solveig Sunnebo.
              Hon driver företaget Helianthus och har bland annat utvecklat
              ett koncept med mobila förskolor. Det innebär att hon kan erbjuda
              sina barn utflykter i det gröna, till skogen, till biblioteket
              eller varthelst de önskar. Det är barn som kanske inte alltid
              har nära tillgång till detta. Hon beskriver hur ledsen hon blir
              när diskussionen så ensidigt kommit att handla om vinster. Hur
              skulle hon ha möjlighet att investera i dessa mycket dyra bussar
              om inte hennes företag fick generera en vinst?
            </seg>
            <seg n="b70d366d">
              Nej, fru talman, vi ska vara glada över att det finns människor
              som vill förverkliga sina idéer runt barnomsorg och på det viset
              erbjuda oss föräldrar en fantastisk valfrihet. Det som jag tycker
              har varit utmärkande för dem är den glöd och det engagemang som
              de utstrålat. De har brunnit för sin idé att utveckla förskolan
              och att ge barnen det absolut bästa. Det har i regel också funnits
              en enormt engagerad personal bredvid dessa entreprenörer, en personal
              som med stor stolthet varit mycket delaktiga i sin förskola och
              som tagit ett stort ansvar för att utveckla och att ge en fin
              omsorg.
            </seg>
            <seg n="3ab02dc6">
              Nu kan man ju tro att jag tror att detta engagemang bara finns
              i de fristående förskolorna. Så är det naturligtvis inte alls.
              Jag har själv förmånen att varje vecka möta den sortens personal
              på den kommunala förskola där mina barn går och har gått. Jag
              väljer den förskolan igen för den höga kvalitet de erbjuder och
              den fantastiska personal som jag naturligtvis också själv fått
              en mycket god relation till.
            </seg>
            <seg n="60abd910">
              Det är detta som är viktigt för föräldrar att de känner sig trygga
              när de lämnar det käraste de har och att de kan vara med och påverka
              och känner att de har god insyn i vad som händer deras barn under
              dagarna.
            </seg>
            <seg n="c91afed3">
              Jag tror ärligt talat inte att föräldrar rent generellt bryr
              sig så mycket om huruvida deras förskola är kommunal eller fristående.
              Det finns föräldrar bland mina barns vänner som inte är säkra
              på om deras förskola är kommunal eller inte. De har helt enkelt
              valt en förskola de tycker är bra och där deras barn mår bra.
              Däremot är valfriheten mycket viktig.
            </seg>
            <seg n="e1dfcc14">
              Jag vill däremot slå fast att det aldrig någonsin kan accepteras
              att en förskola missköts. Det gäller såväl fristående som kommunala
              förskolor. Vi inom Alliansen är mycket tydliga med att vi vill
              ha tydliga uppföljningssystem som granskar våra förskolor och,
              då man finner brister, kraftfullt kan agera mot detta.
            </seg>
            <seg n="7537ee70">
              Jag vill mycket tydligt markera med vilket allvar vi ser på de
              brister som framkommit hos en rad förskolor. Däremot ska vi inte
              lura oss själva och tro att brister bara finns hos de fristående
              förskolorna. Brister ska upptäckas och åtgärdas. Gör de inte det
              bör man förlora rätten att driva förskola.
            </seg>
            <seg n="dff75b1b">
              I ett barns rätt till en god förskola måste naturligtvis också
              ligga en god arbetsmiljö. Alliansen biträder därför yrkande 1
              i motion Ub285 som avser ett tillkännagivande om att regeringen
              bör återkomma till riksdagen med förslag om hur arbetsmiljön för
              barn och elever i förskolor och fritidshem ska förbättras.
            </seg>
          </u>
          <note n="145f454a">
            Fru talman! Förutom detta yrkande om bifall yrkas avslag på övriga
            motionsyrkanden och bifall till förslaget i betänkandet.
          </note>
          <note n="6114fde8">
            I detta anförande instämde Annika Eclund (KD).
          </note>
          <note type="speaker" n="e8a15e7f">
            Anf. 8 WIWI-ANNE JOHANSSON (V) replik:
          </note>
          <u who="wiwi-anne_johansson_04830b" xml:id="i-b38cefa7ead9b17f-1" n="d5e8da45">
            <seg n="74b198ba">
              Fru talman! Camilla Waltersson Grönvall talade om valfrihet,
              och då har jag en direkt fråga till Camilla Waltersson Grönvall:
              Vilken valfrihet har den förälder som arbetar på obekväm arbetstid
              att välja kommunal barnomsorg i alla kommuner i Sverige?
            </seg>
            <seg n="7e594cc2">
              Vi vet att den valfriheten inte finns. Arbetslinjen gäller väl
              är det då inte en viktig fråga att den som kanske är ensamstående
              och arbetslös inte kan ta ett jobb för att man inte lever med
              någon som kan ta hand om barnet på obekväm arbetstid och inte
              heller har någon släkting eller bekant som kan göra det? Är det
              inte viktigt att de här föräldrarna kan få barnomsorg även på
              obekväm arbetstid och att de också kan få ta del av den valfrihet
              som Moderaterna alltid annars talar om?
            </seg>
            <seg n="fcab3108">
              Jag vill veta vad Moderaterna och Camilla Waltersson Grönvall
              tänker göra för dessa föräldrar och barn.
            </seg>
          </u>
          <note type="speaker" n="c5c1646b">
            Anf. 9 CAMILLA WALTERSSON GRÖNVALL (M) replik:
          </note>
          <u who="camilla_waltersson_gronvall_1b590d" xml:id="i-ed56120c5e2c18e4-1" n="df5429aa">
            <seg n="7d272642">
              Fru talman! Alliansregeringen har varit väldigt tydlig i den
              nya skollagen. Man skriver väldigt tydligt att kommunerna ska
              sträva efter att tillhandahålla barnomsorg för barn vars föräldrar
              har förvärvsarbete på så kallad obekväm arbetstid. Vi har alltså
              tagit ganska många steg framåt där och markerar att det är viktigt
              att man försöker anpassa sig.
            </seg>
            <seg n="7cf3d900">
              Barnets behov ska gälla. Däremot finns det fortfarande ett ansvar
              i grund och botten hos föräldrarna för att hitta lösningar på
              det. Det har vi skrivit tydligt i den nya skollagen.
            </seg>
          </u>
          <note type="speaker" n="cb41059b">
            Anf. 10 WIWI-ANNE JOHANSSON (V) replik:
          </note>
          <u who="wiwi-anne_johansson_04830b" xml:id="i-b38cefa7ead9b17f-2" n="d5e8da45">
            <seg n="a3afa58b">
              Fru talman! Det är väldigt mjuka skrivningar. Annan barnomsorg
              är kommunerna skyldiga att tillhandahålla, om jag har vanliga
              arbetstider. Varför tycker ni att kommunerna bara ska sträva efter
              detta? Väntar ni på att någon entreprenör ska öppna på obekväm
              arbetstid, eller varför är ni inte strängare i er syn så att alla
              föräldrar och alla barn kan få verklig valfrihet?
            </seg>
          </u>
          <note type="speaker" n="6fb2105d">
            Anf. 11 CAMILLA WALTERSSON GRÖNVALL (M) replik:
          </note>
          <u who="camilla_waltersson_gronvall_1b590d" xml:id="i-ed56120c5e2c18e4-2" n="df5429aa">
            <seg n="4f1bb1c2">
              Fru talman! Jag hör till dem som tror att barnomsorgspengen och
              vad den innebär och vad vi ser att den har börjat innebära är
              något positivt. I min värld måste det inte med nödvändighet vara
              kommunen som bedriver barnomsorg på alternativ tid. Barnomsorgspengen
              innebär ju att du kan använda den också till att gå till en entreprenör
              och få ditt behov tillgodosett.
            </seg>
            <seg n="103a5c24">
              Vad vi ser är i första hand kanske inte behovet av nattis alla
              gånger utan att man behöver barnomsorg senare på kvällen. Där
              tror jag att vi måste öppna upp och vara mer flexibla i kommunerna.
            </seg>
          </u>
          <note type="speaker" n="8ab6d257">
            Anf. 12 TINA ACKETOFT (FP):
          </note>
          <u who="tina_acketoft_74474c" xml:id="i-7be09cf15b488fe6-0" n="beb5dd0f">
            <seg n="b669d00e">
              Fru talman! Man kan inte tro det när man hört de tidigare talarna,
              Camilla Waltersson Grönvall undantagen naturligtvis, men den svenska
              förskolan är faktiskt i topp när det gäller vad brukare i Sverige
              tycker om den svenska sociala omsorgen. Förskolan ligger i topp.
              Vi är erkända för den goda kvalitet vi håller, och både i Sverige
              och internationellt är vi respekterade för detta. Det ska man
              ha i bakhuvudet, även om inget är så bra att det inte kan bli
              bättre, och det har hela tiden varit den här regeringens och allianspartiernas
              strävan.
            </seg>
            <seg n="e3d26cf1">
              År 2009 omfattade förskolan drygt 86 procent av alla 15-åringar
              eller drygt 466 000 barn. Från den 1 juli i år utökas den allmänna
              förskolan till att gälla alla barn redan från tre års ålder. Då
              ska man komma ihåg att för tio år sedan var det bara 64 procent
              av barnen som gick i förskolan.
            </seg>
            <seg n="b6b69f20">
              Förskolan har tidigare varit en del av familjepolitiken. Tidigare
              skulle barn tas om hand så att kvinnor kunde komma ut i förvärvsarbetet.
              Det var alltså en otroligt viktig jämställdhetspolitisk insats.
              Under de här tio åren har förskolan gått från att vara ett omhändertagande
              till att vara ett första led i skolformen.
            </seg>
            <seg n="5d8eeb4a">
              År 1998 fick den också en läroplan just för att markera att vi
              tycker att det är så viktigt att barn redan från början ska kunna
              leka in ett lärande. Förskolan har nämligen en nyckelroll. Den
              är oändligt viktig. Den är viktig för alla barn för mina barn,
              för Camillas barn, för barn som kommer från andra länder och för
              barn som kommer från icke studiemotiverade hem.
            </seg>
            <seg n="04851aea">
              Förskolan ska vara en brygga. Det är den första delen i vårt
              jämlikhetsarbete för att hålla ihop Sverige. Undersökningar visar
              också mycket riktigt att elever som har gått i förskolan har bättre
              skolresultat i längden än de som inte gjort det.
            </seg>
            <seg n="94a3b1b7">
              Nu är det dags för nästa steg, fru talman. Den 1 juli 2011 blir
              det kickoff för den nya förskolan, där ännu mer betydelse läggs
              vid den pedagogiska delen och där vi kombinerar omsorg och lek
              med lärande. Förskolan integreras i skollagen och bildar nu en
              egen skolform med gemensamt mål med de övriga skolformerna.
            </seg>
            <seg n="763d1271">
              Till detta kommer den nya förskollärarutbildningen, en förnyad
              läroplan där förskollärarnas pedagogiska ansvar och mål för barnens
              språkliga och matematiska utveckling skrivs in.
            </seg>
            <seg n="2d03b9b5">
              Detta tillsammans med fortsatta satsningar på förskollärarnas
              kompetensutveckling genom Förskollärarlyftet och de i veckan aviserade
              251 miljonerna till forskarskolor där lärare och förskollärare
              kan utbilda sig till lektorer, ser jag som ett tydligt tecken
              på att allianspartierna inser betydelsen och vikten av förskolan
              och att vi agerar.
            </seg>
            <seg n="77d3439f">
              Det går inte att bygga torn som når till himmelen om man inte
              har en rejäl grund att stå på. Vi behöver knyta forskningen till
              förskolan. Det har varit ett konstigt tänkande tidigare; man tyckte
              att de minsta barnen kunde undervisas av vem som helst. Så är
              det inte. Det är klart att de minsta barnen måste undervisas av
              de mest kompetenta lärarna.
            </seg>
            <seg n="ded555d4">
              Men det samlade greppet om förskolan, fru talman, blir inte mer
              än en papperstiger eller en vacker debatt i den här kammaren om
              inte kommunerna och huvudmännen inom förskolan tar sitt ansvar.
            </seg>
            <seg n="ccf57769">
              Vi har alla i denna kammare ett extra stort ansvar att inse att
              det inte bara är att forma en skolpolitik som ser till alla barns
              och elevers betydelse och att predika alla goda ting här utan
              faktiskt också se till att våra kommunkolleger ute i landet genomför
              dessa praktiska förändringar.
            </seg>
            <seg n="194b75e7">
              Skolan är i dag en kommunal angelägenhet, och med det kommer
              också en kommunal skyldighet. Använd lärarlyftet! Se till att
              förskolecheferna tar del av befattningsutbildningarna! Skapa möjligheter
              för lektorstjänster ute i verksamheten! Lev upp till skollagens
              krav om att barngrupperna har en lämplig sammansättning och storlek
              och att barnen har en bra skolmiljö! Lev upp till skollagens intentioner!
              Se till att skollagens skrivning om modersmålsstöd fullföljs så
              att barnen får möjlighet att utveckla både det svenska språket
              och sitt modersmål. Jag frånsäger mig absolut inte ansvaret som
              folkpartistisk riksdagsledamot jag har ett gigantiskt ansvar här
              men verksamheten sker till syvende och sist ute i kommunerna.
            </seg>
            <seg n="1c69774e">
              Till sist, fru talman, vore jag inte jag om jag inte fick lov
              att poängtera vikten av jämställdhetsarbete i förskolan. Ska vi
              någonsin få fria, jämställda individer i det här landet måste
              det medvetna arbetet börja redan i förskolan. Regeringens storsatsning
              på jämställdhet i skolan med bland annat fortbildningsinsatser
              för lärare för att motverka traditionella könsroller är ett viktigt
              steg, men det behövs mer.
            </seg>
            <seg n="0cf7fe87">
              Delegationen för jämställdhet i skolan, som redovisade sitt slutbetänkande
              den 10 januari, tror jag att det var, skriver det väldigt bra:
            </seg>
            <seg n="e065eebd">
              Jämställdhet uppnås inte en gång för alla lika lite i skolan
              som i samhället i övrigt. Jämställdheten måste ständigt diskuteras,
              vinnas på nytt och omsättas i skolans vardagliga praktik.
            </seg>
            <seg n="9ee05680">
              Det är så, fru talman, att en alltför stor del av det jämställdhetsarbete
              som bedrivs i skolan fortfarande är projektbaserat och ad hoc-baserat.
              Det bygger på eldsjälsprincipen i stället för att på allvar integreras
              i det dagliga skolarbetet. Ska vi förändra någonting måste jämställdhetsarbetet
              i skolan bedrivas genom metodiskt och systematiskt arbete, genom
              jämställdhetsintegrering och genom att ledningen ger sitt odelade
              stöd till arbetet.
            </seg>
            <seg n="d83f5619">
              Fru talman! Förskolan är det första viktiga ledet i ett livslångt
              lärande. Jag vet att jämställdhetsministern, tillika biträdande
              utbildningsministern Nyamko Sabuni delar min övertygelse när det
              gäller vikten av ett jämställt samhälle. Det borgar för att Jämställdhetsdelegationens
              arbete inte bara blir en papperstiger utan att det kommer ut i
              verksamheten.
            </seg>
            <seg n="70b64987">
              Med det yrkar jag bifall till tillkännagivandet att regeringen
              bör återkomma till riksdagen med förslag om arbetsmiljön för barn
              och elever i förskolor och på fritidshem. I övrigt yrkar jag avslag
              på reservationerna och bifall till förslaget i betänkandet.
            </seg>
          </u>
          <note n="f9ed288e">
            I detta anförande instämde Camilla Waltersson Grönvall (M).
          </note>
          <note type="speaker" n="67738f6d">
            Anf. 13 JABAR AMIN (MP) replik:
          </note>
          <u who="jabar_amin_5d3f98" xml:id="i-199af1fd5d9a5c96-1" n="1c73f06b">
            <seg n="1b038501">
              Fru talman! Tina Acketoft sade i sitt anförande att förskolan
              ska vara ett medel för att hålla ihop Sverige. Den strävan delar
              jag. Den är viktig. Men er politik lever tyvärr inte upp till
              den ambitionen.
            </seg>
            <seg n="6e0bb4b7">
              Ni hade möjlighet att exempelvis se till att kommunerna ska följa
              upp den ambitionen och erbjuda alla barn, även barn till personer
              som är arbetslösa och barn till personer som är föräldralediga
              att kunna gå i förskolan på samma sätt som barn till andra personer.
              Men det gjorde ni inte. Ni har diskriminerat de föräldrarna. För
              de föräldrarna är det reglerat att de har rätt till bara 15 timmar
              per vecka eller 3 timmar per dag.
            </seg>
            <seg n="5c282dbf">
              Min fråga till dig är: Varför kunde ni inte leva upp till ambitionen
              att vi ska hålla ihop Sverige och att alla barn ska ha rätten
              att gå i förskola, oavsett om deras föräldrar har arbete eller
              inte har arbete?
            </seg>
          </u>
          <note type="speaker" n="8ae52290">
            Anf. 14 TINA ACKETOFT (FP) replik:
          </note>
          <u who="tina_acketoft_74474c" xml:id="i-7be09cf15b488fe6-1" n="beb5dd0f">
            <seg n="e106f10e">
              Fru talman! Jabar Amin tar upp en väldigt viktig fråga. Vi utökar
              nu rätten till förskoleplats för barn från tre års ålder. Det
              tycker jag är ett väldigt viktigt första steg. Vi ser att det
              är de absolut yngsta åren som är de formativa åren.
            </seg>
            <seg n="386b5f87">
              Jag håller med Jabar Amin. Jag önskar att alla barn hade rätt
              till heltidsplats i den förskola eller barnomsorgstyp som föräldrarna
              väljer. Så är det inte i dag, men det är definitivt en strävan
              och ett fortsatt arbete från delar av alliansregeringen att driva
              frågan åt det hållet.
            </seg>
          </u>
          <note type="speaker" n="d3f56f8c">
            Anf. 15 JABAR AMIN (MP) replik:
          </note>
          <u who="jabar_amin_5d3f98" xml:id="i-199af1fd5d9a5c96-2" n="1c73f06b">
            <seg n="59a0871e">
              Fru talman! Jag välkomnar att man har utökat så att treåringar
              får rätt till förskola, men min fråga besvarades inte. Varför
              kunde ni inte förplikta kommunerna i stället för att bara ha strävandet
              att barn till arbetslösa och barn till föräldralediga ska behandlas
              på samma sätt som andra? Varför ska man skilja på barn beroende
              på om föräldrarna har arbete eller inte? Varför kunde ni inte
              förplikta i lagen?
            </seg>
          </u>
          <note type="speaker" n="8e69357c">
            Anf. 16 TINA ACKETOFT (FP) replik:
          </note>
          <u who="tina_acketoft_74474c" xml:id="i-cf22c816165667ce-0" n="beb5dd0f" next="i-6e7417a858246c03-0">
            <seg n="68f11459">
              Fru talman! Det finns ingenting i kommunernas självbestämmande
              som säger att de inte får lov att utöka rätten. Det gör man också
              i ett antal kommuner. Det kommer vi an till igen.
            </seg>
            <seg n="eb84de31">
              Jag svarar Jabar Amin precis lika ärligt och rakt som jag gjorde
              tidigare. Min målsättning och delar av allianspartiernas målsättning
              är att vi ska utöka den rätten. Men som det är i dag har vi redan
              ett antal kommuner som faktiskt har utökat från 15 timmar till
              ett större antal timmar. Det tycker jag är ett synnerligen hedervärt
              grepp. Jag hoppas att fler kommuner följer det steget.
            </seg>
          </u>
          <note n="dd0cadcd">
            Anf. 17 ULRIKA CARLSSON i Skövde (C):
          </note>
          <u who="tina_acketoft_74474c" xml:id="i-6e7417a858246c03-0" n="beb5dd0f" prev="i-cf22c816165667ce-0">
            <seg n="860a326e">
              Fru talman! Jag ska börja med att citera ur ett förskoleprogram
              från Rosenhaga förskola. Jag tycker att det är så bra skrivet.
            </seg>
            <seg n="241374b9">
              Rubriken för den här delen heter Omtanke.
            </seg>
            <seg n="24784224">
              Demokrati utövas på ett sådant sätt att lärandet och lyssnandet
              vidgar våra perspektiv. Vi arbetar utifrån barnkonventionens intentioner
              där förskolans barnråd är ett viktigt redskap i demokratins anda.
              Förskolan strävar även efter en jämställd vardag där allas intressen
              ska höras och respekteras. Vi vill synliggöra barnen i samhället.
            </seg>
            <seg n="b47ebaf8">
              Nästa rubrik är Höga ambitioner.
            </seg>
            <seg n="853d6a38">
              Förskolan lägger stor vikt vid att barnen får pröva och skapa
              på många olika sätt. IKT (information, kommunikation, teknik)
              är ett viktigt verktyg där barn har möjlighet att bli producenter
              och inte bara konsumenter i samtidens/framtidens förskola. Rosenhaga
              förskola är en kulturell och social mötesplats som stärker och
              förbereder barnen för ett liv i ett alltmer internationellt samhälle.
            </seg>
            <seg n="fe0bdbcc">
              Så står det i informationsbladet om Rosenhaga förskola i Skövde.
              Man arbetar Reggio Emilia-inspirerat, och man fick förra året
              ta emot kommunens jämställdhetspris för sitt arbete. Det handlar
              nämligen inte bara om vackra ord. Det handlar om hur man omsätter
              dem i praktiken.
            </seg>
            <seg n="1caf3dc0">
              I eftermiddag är det öppet hus på förskolan. Dit hinner jag tyvärr
              inte eftersom vi har votering.
            </seg>
            <seg n="b82ddb5d">
              Fru talman! Förskolan är första steget i utbildningskedjan. Här
              läggs grunden för fortsatt lärande på många olika sätt. Förskolan
              i Sverige och dess pedagogik är känd långt utanför vårt lands
              gränser. Vi får ta emot många studiebesök.
            </seg>
            <seg n="9b98aaa0">
              Som redan nämnts i debatten är föräldrar nöjda med verksamheten,
              och förskollärare och annan personal åtnjuter ett stort förtroende
              från dem som också använder sig av förskolans verksamhet, både
              barn och föräldrar.
            </seg>
            <seg n="1773ad5f">
              Centerpartiet genomförde tillsammans med de andra allianspartierna
              ett antal åtgärder under den förra mandatperioden för att höja
              kompetensen hos förskollärarna i det så kallade Förskolelyftet.
              Förskolan fick ett stärkt pedagogiskt uppdrag och allmän förskola
              från tre års ålder har införts.
            </seg>
            <seg n="c9a02b0e">
              Den nya lärarutbildningen och legitimation för förskollärare
              är åtgärder som genomförs under den här mandatperioden och ytterligare
              försäkrar en hög kvalitet. Nu finns också förskolan med i den
              nya skollagen. Därmed befäster man förskolans roll som det första
              steget i utbildningskedjan.
            </seg>
            <seg n="6c99eedc">
              I den nya skollagen finns det också skrivningar om vikten av
              en god arbetsmiljö. Det är väl den delen i det betänkande som
              vi debatterar i dag som är mest intressant, för här får regeringen
              ett uppdrag att till riksdagen rapportera vad man avser att göra
              för att förbättra arbetsmiljön för barn och elever i förskola
              och på fritidshem.
            </seg>
            <seg n="e9cd944c">
              Vikten av kompetens hos förskollärarna har nämnts redan tidigare
              i debatten. Det är klart att lärarlegitimationen, som vi ska diskutera
              i nästa debatt, är en viktig faktor också för förskolans del.
              Att det blir legitimerade lektorer också i förskolan och att de
              forskarskolor som ställs till förfogande kan börja verka är viktigt
              för att också verksamheten ska kunna fortsätta att utvecklas.
              Det ser vi från Centerpartiets sida som en oerhört viktig del.
            </seg>
            <seg n="b77b3c6e">
              Nu låter det kanske som att det bara finns positiva saker med
              förskolan. Det gör det; det finns oerhört många positiva saker.
              Men vi vet också att det på ett antal ställen är stressade miljöer.
              Det finns stora barngrupper och delar där man inte når upp till
              de krav vi ställer från samhällets sida. Det är klart att detta
              behöver granskas och följas upp. Det sätt på vilket vi gör det
              har vi ändå förstärkt i det arbete där vi har ökat uppföljningen
              av kvaliteten, och det är oerhört viktigt att den sker i alla
              förskolor.
            </seg>
            <seg n="574a0449">
              När det handlar om arbetsmiljön vet vi att förskolan har haft
              problem med buller. Vi hade i den kommun jag kommer ifrån ett
              så kallat bullerprojekt för ett antal år sedan, där man tittade
              på och mätte ljudnivån i våra förskolor och grundskolor. På ett
              antal ställen var den alltför hög. Man vidtog då åtgärder. Det
              handlade om miljö och om ljuddämpande plattor i taket. Man arbetade
              med kompetensutveckling för förskollärarnas del på vilket sätt
              kan vi ha ett arbetssätt och en verksamhet som gör att vi sänker
              ljudnivån? Gruppstorlekarna kan också vara en faktor man behöver
              se över.
            </seg>
            <seg n="902ce3f2">
              Det är glädjande att man när man uppmärksammar saker, som i det
              här fallet från Folkhälsorådets sida, också ser resultat i verksamheten.
              Det räcker dock inte med en åtgärd, utan det är först när man
              ser till helheten och ser flera olika delar man behöver åtgärda
              som det blir resultat.
            </seg>
            <seg n="4705e34e">
              Fru talman! Förskolan är viktig framför allt för barnens skull.
              Jag är glad för de satsningar som alliansregeringen har gjort
              och ämnar fortsätta göra för att stärka kvaliteten och stärka
              alla barns möjligheter till förskola. Det gäller det förstärkta
              pedagogiska uppdraget om allmän förskola från tre års ålder.
            </seg>
            <seg n="41ec5aa6">
              Jag yrkar bifall till förslaget i betänkandet med det tillkännagivande
              som finns och som handlar om att regeringen bör återkomma till
              riksdagen med förslag om hur arbetsmiljön för barn och elever
              i förskolor och fritidshem ska förbättras, och jag yrkar avslag
              på övriga motioner.
            </seg>
          </u>
          <note n="d267c397">
            I detta anförande instämde Camilla Waltersson Grönvall (M) och
            Annika Eclund (KD).
          </note>
          <note type="speaker" n="965e0865">
            Anf. 18 ANNIKA ECLUND (KD):
          </note>
          <u who="annika_eclund_8dbf9a" xml:id="i-6039b98e6e74c79f-0" n="58e63cd6">
            <seg n="c48c1d35">
              Fru talman! FN:s deklaration om barns rättigheter formulerar
              det självklara: att barns bästa ska komma i första rummet. Det
              är också själva utgångspunkten för mig som kristdemokrat när politiska
              förutsättningar för barns omsorg ska utformas.
            </seg>
            <seg n="504e5496">
              Vi har en förskola i Sverige med mycket hög kvalitet. Vi kan
              vara stolta över våra professionella pedagoger och vår svenska
              modell. Andra länder tittar avundsjukt på det svenska konceptet,
              och vår förskolemodell har blivit en svensk exportprodukt.
            </seg>
            <seg n="6b3e5de4">
              Det är glädjande att de förändringar som gjorts av förskolan
              har skett med respekt för förskolans egenart och oförändrade uppdrag
              för lärande, omsorg och trygghet som bildar en helhet. Förskolan
              erbjuder, och ska erbjuda, pedagogisk verksamhet, omsorg, fostran
              och goda lärandemiljöer. Dessa olika delar och faktorer ska vara
              komplement och stöd till föräldrarna, som har det huvudsakliga
              ansvaret för barns fostran, utveckling och växande.
            </seg>
            <seg n="13d9fe7d">
              Fru talman! Med syfte att öka föräldrarnas valfrihet och möjlighet
              att välja varierande former av pedagogisk verksamhet för sina
              barn har barnomsorgspengen införts. Ökad valfrihet och förutsättningar
              för föräldrar att välja är för mig välkomna inslag inom förskolan.
              Det är viktigt att familjens behov och självfallet främst barnets
              behov ska styra föräldrarnas val av omsorg för sina barn.
            </seg>
            <seg n="2bfa3e23">
              För fem år sedan beslutade riksdagen ändringar i skollagen om
              etableringsfrihet. Beslutet om barnomsorgspeng 2009 innebär att
              kommunerna nu är skyldiga att godkänna andra pedagogiska omsorgsformer
              i enskild regi. Likaså har riksdagen beslutat att införa allmän
              förskola även för treåringar. Ingen familj, inget barn, ska behöva
              avstå förskolans verksamhet på grund av brist på pengar.
            </seg>
            <seg n="b9bb32e2">
              Konsekvensen av detta är också att kommunen ska informera barns
              vårdnadshavare om de olika pedagogiska omsorgsformerna. Det är
              viktigt att betona att kommunen nu ska sträva efter att tillgodose
              föräldrarnas eller vårdnadshavarnas önskemål gällande pedagogisk
              omsorg. Det är angeläget att kommunen tar detta ansvar och verkligen
              underrättar barns vårdnadshavare om verksamheter som exempelvis
              familjedaghem, flerfamiljslösning eller andra former av pedagogisk
              verksamhet.
            </seg>
            <seg n="5b47bcaf">
              Fru talman! För mig som kristdemokrat är det ett självklart utgångsläge
              att ingen känner sina barns behov bättre än föräldrarna. Därför
              är det viktigt att politiken som utformas kring barns omvårdnad
              utgår från föräldrarnas möjlighet till flexibilitet och fria val.
            </seg>
            <seg n="a60830d2">
              För de alternativa pedagogiska omsorgsformerna som familjedaghem
              och flerfamiljslösningar och för hemmavarande föräldralediga är
              den öppna förskolan viktig. De öppna förskolorna är alltså viktiga
              för att vi ska kunna driva på utvecklingen av en mångfald av pedagogisk
              omsorg och föräldrars valfrihet.
            </seg>
            <seg n="ca92c199">
              Gällande den öppna förskolan går utvecklingen åt helt fel håll.
              Antalet öppna förskolor har dess värre minskat kraftigt de senaste
              åren. På tio års tid har antalet minskat från 752 till 472. Därför
              vill vi kristdemokrater göra en statlig satsning för att vända
              trenden.
            </seg>
            <seg n="3d3b8f93">
              Perspektivet kring de öppna förskolorna saknar jag ofta i debatten.
              Jag vill därför verkligen lyfta fram den verksamheten i dag. De
              betyder mycket för de barn som av olika anledningar inte går i
              förskolan eller som inte tillbringar hela dagarna i förskolan.
              Barnen får viktig samhörighet med andra barn, och föräldrar skapar
              betydelsefulla kontaktnät med varandra. Särskilt viktig är den
              öppna förskolan för de föräldrar som saknar ett naturligt socialt
              nätverk, till exempel familjer som nyligen kommit till Sverige.
            </seg>
            <seg n="67a1ce06">
              Vi kristdemokrater anser att kommunerna måste ta sitt ansvar
              och garantera tillgången till en öppen förskola dels för den betydelsefulla
              verksamhet den är i sig men också för att arbetet med att skapa
              en flexibel och anpassningsbar pedagogisk omsorg ska kunna fortsätta
              att växa.
            </seg>
            <seg n="2b246695">
              Fru talman! För oss kristdemokrater finns det två lika viktiga
              ben som förskolan står på: omsorg och pedagogisk verksamhet. Jag
              vill betona att förskolan inte är en skola för små barn. Nej,
              det är en omsorgsverksamhet som ska erbjuda barnen trygghet och
              en stimulerande miljö på barnens villkor.
            </seg>
            <seg n="1d6eb2d1">
              Förskolan ska genomsyras av god pedagogisk verksamhet som stimulerar
              barnens lärande. Barn ska uppmuntras och förskolan ska ge förutsättningar
              som gör att barnen utvecklas. Men den icke prestationsstyrda förskolan
              ska utgå från värden som trygghet och omvårdnad. Jag anser att
              arbetet med värdegrunden alltid är viktig att utveckla och förbättra,
              och personalen ska ständigt arbeta med dessa frågor. Jag menar
              därför att ett kompetenslyft för förskolans personal gällande
              värdegrunden ska prioriteras.
            </seg>
            <seg n="7d452d88">
              Fru talman! Förskolan är en egen skolform inom utbildningsväsendet.
              Detta får till följd att skyldigheten för kommunen att ordna en
              förskoleplats inom fyra månader skärpts. I den nya skollagen,
              som ska börja tillämpas nu i år, har detta förtydligats. Plats
              i förskola ska erbjudas inom fyra månader efter att vårdnadshavaren
              har anmält önskemål om förskoleplats. Det kommer även att införas
              en möjlighet för Skolinspektionen att vid vite förelägga kommuner
              att fullgöra sin skyldighet att erbjuda förskoleplats.
            </seg>
            <seg n="273ec042">
              Vi kristdemokrater har arbetat med ett system som vill komplettera
              förskolegarantin och kommunernas skyldighet att erbjuda förskoleplats
              med ekonomiskt ersättning om garantin inte skulle uppfyllas. För
              den enskilda familjen kan det innebära stora ekonomiska påfrestningar
              ifall kommunen av olika anledningar inte kan erbjuda barnomsorg
              inom de månader de garanterar. Det bör därför kunna utgå en ekonomisk
              ersättning till den familj som blivit drabbad. Vi tycker att ett
              sådant ekonomiskt skydd bör komplettera kommunens skyldighet att
              erbjuda förskola.
            </seg>
            <seg n="f7379c4c">
              Fru talman! Sverige har en förskola att vara stolt över, men
              naturligtvis finns det många saker att utveckla och förbättra.
              Alla föräldrar och barn ska känna sig trygga med den verksamhet
              som bedrivs inom förskolan, oavsett i vilken regi den bedrivs.
            </seg>
            <seg n="02d1c4b9">
              Med detta yrkar jag bifall till förslaget i betänkandet med tillkännagivandet
              att regeringen bör återkomma till riksdagen med förslag om hur
              arbetsmiljön för barn och elever i förskola i fritidshem ska förbättras.
              Jag yrkar avslag på motionerna.
            </seg>
          </u>
          <note n="fd6be8c9">
            I detta anförande instämde Yvonne Andersson (KD) och Camilla
            Waltersson Grönvall (M).
          </note>
          <note type="speaker" n="53660e76">
            Anf. 19 Statsrådet NYAMKO SABUNI (FP):
          </note>
          <u who="unknown" xml:id="i-0554dbb42b8f205b-0" n="ade9d033">
            <seg n="ed91d35e">
              Fru talman! Låt mig börja med att konstatera att Sverige har
              en fantastisk förskola. Den utgör en av de viktigaste delarna
              i vår välfärd. Den lägger grunden för våra strävanden efter ett
              jämställt samhälle där båda föräldrarna har möjlighet att kombinera
              yrkesliv och familjeliv. Förskolan är en av de mest uppskattade
              verksamheterna. Den ligger i topp i kvalitetsindex och är internationellt
              erkänd för sin höga kvalitet och goda tillgänglighet. 450 000
              barn tillbringar sin vardag på förskolan.
            </seg>
            <seg n="822ed3a8">
              Förskolan har en nyckelroll i samhället när det gäller att ge
              stöd till barn som kommer från mindre privilegierade hem. Den
              skapar mer likvärdiga förutsättningar för barnen inför skolstart.
              Internationella undersökningar som PISA och Pirls visar att det
              finns ett samband mellan att ha gått i förskolan och hur man sedan
              presterar i skolan. Det är i förskolan vi kan sätta in de tidiga
              insatserna för att underlätta framtida skolgång. Forskarna är
              överens: Ju tidigare insatser desto bättre.
            </seg>
            <seg n="d8aed39a">
              Därför menar jag att det behövs ett större fokus på förskolans
              läranderoll. Fru talman! Missuppfatta mig inte. Förskolan är inte
              skola men den ska vara lärorik. Det är också den insikt som ligger
              till grund för de stora förändringar som nu genomförs med den
              nya skollagen och den reviderade läroplanen för förskolan. Man
              kan med rätta prata om 2011 som ett nystartsår för förskolan.
            </seg>
            <seg n="257120a3">
              Med den nya skollagen blir förskolan en egen skolform och förskolechefen
              får en tydligare roll. Lek och kreativitet ska främjas, men barnen
              ska också förberedas för fortsatt utbildning. Ambitionerna för
              lärandet höjs, och målen för barnets utveckling förtydligas. Med
              den nya reformen startar en ny förskollärarutbildning. Den nya
              utbildningen ska fokusera på de kunskaper en förskollärare behöver
              och inte smetas ut genom en bred och generell lärarutbildning.
              Vi vill också förstärka förskollärarnas roll genom att införa
              en särskild förskollärarlegitimation från och med 2012. Jag är
              övertygad om att detta är ett bra sätt att höja förskolläraryrkets
              status och ytterligare betona förskolans viktiga pedagogiska uppdrag.
            </seg>
            <seg n="9e9b5427">
              Fru talman! Det finns inget bra som inte kan göras bättre. Två
              ord beskriver den svenska förskolan: God kvalitet. Hög tillgänglighet.
            </seg>
            <seg n="273b473f">
              Den viktigaste uppgiften för regeringen de kommande fyra åren
              kommer att vara att fortsätta att upprätthålla den höga kvaliteten
              inom förskolan. Det gör vi bland annat genom att satsa på fortbildning
              för personalen. Förskollärarlyftet har visat sig populärt. Regeringen
              uppdrar nu åt Skolverket att utvärdera Förskollärarlyftet med
              syfte att få i gång Förskollärarlyftet 2.0.
            </seg>
            <seg n="e593f465">
              Fru talman! Kopplingen mellan forskning och verksamhet inom förskolan
              är i dag alltför dålig. Forskning har till syfte att utveckla
              verksamheten. Den höjer kvaliteten i förskolan. Därför har regeringen
              nyligen fattat beslut om att fortsätta satsningen på forskarskolor
              för förskollärare. Vi gör det möjligt för förskollärare att med
              bibehållen lön forska och bli lektor. Det är min förhoppning att
              detta kommer att stärka forskningen på förskoleområdet.
            </seg>
            <seg n="52781a41">
              Kvaliteten i förskolan handlar också om tillgång till förskollärare.
              Det blir extra viktigt nu när förskollärarna med den reviderade
              läroplanen får ett tydligt ansvar för den pedagogiska utvecklingen.
              Det är viktigt att komma ihåg att förskolornas kvalitet inte bara
              handlar om förskollärarnas prestationer. Det faktum att alla verksamma
              inom förskolan jobbar tillsammans i arbetslag, ser och fokuserar
              på olika saker är ett framgångsrecept som vi ska hålla fast vid.
              Det behövs både förskollärare och barnskötare i förskolan, gärna
              även fritidspedagoger, genuspedagoger, kulturpedagoger och musikpedagoger.
            </seg>
            <seg n="4523994b">
              Det finns en god tillgänglighet i den svenska förskolan men också
              brister som behöver åtgärdas. I de flesta kommuner är det lätt
              att få en förskoleplats i augusti men desto svårare om man behöver
              en plats i november eller april. Så får det inte vara. Rätten
              till förskola inom fyra månader gäller året om. Kommunerna måste
              bli bättre på att göra prognoser och planera för framtida behov.
            </seg>
            <seg n="65ec545e">
              Med den ny skollagen skärper vi skrivningarna och ger Skolinspektionen
              möjlighet att utdöma vite för de kommuner som inte lyckas leva
              upp till garantin. Jag menar att vi nog behöver gå ett steg längre
              och titta på hur vi kan kompensera de föräldrar som inte får förskoleplats
              i tid. Min förhoppning är naturligtvis att denna kompensation
              inte ska behöva betalas ut utan att det ska bli så dyrt att kommunerna
              faktiskt inser att det är mer lönsamt att ordna förskoleplats
              i tid i stället.
            </seg>
            <seg n="f8977d25">
              En grupp barn som jag bekymrar mig för är barn till arbetslösa.
              Bland annat har dessa barn rätt till endast 15 timmar i förskolan.
              Många kommuner har gått före och erbjuder fler timmar även till
              dessa barn. Det är bra.
            </seg>
            <seg n="cbe11b9d">
              Det är inte bra för barn att tvingas vara hemma med en frustrerad
              förälder när kompisarna får vara på förskolan. Det är inte bra
              att den arbetslöse föräldern inte har tid att söka jobb för att
              den måste ta hand om sitt barn. Därför menar jag att vi borde
              öka antalet timmar som barn till arbetslösa har rätt att vara
              på förskolan. Vi får återkomma till frågan så småningom.
            </seg>
            <seg n="b1472c9a">
              Fru talman! I Sverige ska föräldrarna alltid kunna lita på att
              det finns förskoleplats för barnet när tiden är inne. Föräldrarna
              ska alltid känna sig trygga när de lämnar sina barn på förskolan,
              vare sig den är kommunal eller har en annan huvudman. Vårt uppdrag
              framgent som regering och riksdag är att garantera detta till
              alla föräldrar i vårt land.
            </seg>
          </u>
          <note type="speaker" n="5bc92097">
            Anf. 20 WIWI-ANNE JOHANSSON (V) replik:
          </note>
          <u who="wiwi-anne_johansson_04830b" xml:id="i-b38cefa7ead9b17f-3" n="d5e8da45">
            <seg n="ee734ca6">
              Fru talman! Vi har hört hur alliansföreträdare och statsrådet
              har sjungit pedagogikens höga lov. Då är det konstigt att samtidigt
              införa vårdnadsbidrag. Det finns inga pedagogiska krav på en förälder
              och flerbarnsomsorgen. Det finns inte det minsta pedagogiska krav,
              och därför får inte alla barn en pedagogisk barnomsorg.
            </seg>
            <seg n="2a8f8f14">
              Men det var egentligen inte det jag ville prata om. För en kort
              tid sedan innan statsrådet kom hit ställde jag en fråga till en
              allianskollega som pratade mycket om valfrihet. Jag undrade vilken
              valfrihet de föräldrar har som arbetar på obekväm arbetstid, eller
              som skulle kunna ta ett sådant arbete i stället för att vara arbetslös,
              eller som vill förkovra sig på kvällar och helger, men där barnet
              inte lever med båda föräldrarna eller det inte finns någon släkting
              som kan ta hand om barnet. Statsrådets moderata kollega i kammaren
              sade att man tycker att kommunerna ska sträva efter omsorg på
              obekväm tid. Det är fint, men kommunerna är inte skyldiga att
              tillhandahålla omsorg på obekväm arbetstid. Kollegan tyckte att
              det kunde vara bra om entreprenörer kunde tänka sig att tillhandahålla
              barnomsorg.
            </seg>
            <seg n="edb4642d">
              Gäller valfriheten bara entreprenörerna eller ska valfriheten
              gälla de föräldrar och de barn som behöver barnomsorg på obekväm
              arbetstid? Jag skulle vilja veta om Nyamko Sabuni vill skärpa
              lagen.
            </seg>
          </u>
          <note type="speaker" n="818febb1">
            Anf. 21 Statsrådet NYAMKO SABUNI (FP) replik:
          </note>
          <u who="unknown" xml:id="i-0554dbb42b8f205b-1" n="ade9d033">
            <seg n="3c50651c">
              Fru talman! Wiwi-Anne Johansson ställde en viktig fråga. Hon
              refererar till min moderata kollega. Av den nuvarande lagstiftningen
              framgår att kommunerna måste sträva efter att erbjuda nattis som
              det brukar kallas till dem som behöver. Tanken är att lagstiftningen
              ställer krav på att det ska finnas beredskap i kommunen men att
              kommunen måste få göra individuella bedömningar från familj till
              familj. Som Wiwi-Anne Johansson påpekade måste man titta på om
              det finns en annan förälder eller andra möjligheter. I den mån
              det inte finns har kommunen skyldighet att bidra med en plats
              för ett barn som behöver omvårdnad och omsorg också nattetid.
            </seg>
            <seg n="135e8f1c">
              Jag kan hålla med Wiwi-Anne om att lagstiftningen säger att man
              ska eftersträva. Jag är beredd att följa hur lagstiftningen kommer
              att fungera den närmaste tiden.
            </seg>
            <seg n="6f817287">
              Om det visar sig att kommunerna inte ordnar detta, trots att
              man kräver beredskap och trots att man säger att barn i behov
              av nattomsorg ska få det, är jag beredd att fundera och återkomma
              i denna fråga. Måste vi skärpa lagstiftningen, så att det står
              att det ska vara en skyldighet, får vi göra det. Men jag tror
              att det är väldigt viktigt att inte skriva att kommunerna har
              skyldighet att ordna detta bara för att föräldrar efterfrågar
              det, utan kommunerna måste också ha rätten att bedöma om det finns
              andra möjligheter att få barnomsorg än bara den offentliga barnomsorgen.
            </seg>
          </u>
          <note type="speaker" n="b0ff9256">
            Anf. 22 WIWI-ANNE JOHANSSON (V) replik:
          </note>
          <u who="wiwi-anne_johansson_04830b" xml:id="i-b38cefa7ead9b17f-4" n="d5e8da45">
            <seg n="efae70fa">
              Fru talman! De föräldrar som får vänta för länge på förskoleplats
              för sina barn på andra tider än normala kontorstider tycker ni
              ska få kompensation. Jag kan inte förstå varför man gör en sådan
              skillnad och låter kommunen bedöma om en förälder som arbetar
              på obekväm arbetstid ska kunna ordna barnomsorgen på annat sätt
              eller om kommunen ska lösa det. Varför har inte dessa föräldrar
              samma rättighet till barnomsorg som de som jobbar på kontorstid?
            </seg>
            <seg n="6f61b667">
              Det är bra, och jag läser in det i Nyamko Sabunis svar, att vi
              verkar vilja komma åt samma sak. Men jag kan inte förstå varför
              man är så mjuk i det här fallet att man till och med vill kompensera
              dem som inte får plats i förskola inom rimlig tid. Varför ska
              kommunen överpröva de här föräldrarna? Varför ska inte de ha valfrihet?
            </seg>
          </u>
          <note type="speaker" n="7b364f96">
            Anf. 23 Statsrådet NYAMKO SABUNI (FP):
          </note>
          <u who="unknown" xml:id="i-0554dbb42b8f205b-2" n="ade9d033">
            <seg n="0bdc1845">
              Fru talman! Vi eftersträvade detta, och det är delvis också därför
              lagstiftningen nu skärps. Men jag förstår av Wiwi-Anne Johanssons
              fråga att hon tycker att man kan skärpa den ytterligare.
            </seg>
            <seg n="30ecc4eb">
              Det är klart att allting handlar om prioriteringar. Redan under
              den halvtimme som jag har suttit här är det många frågor som har
              kommit upp: Varför har vi inte en heltidsförskola för barn till
              arbetslösa, för barn till föräldrar som är lediga med ett annat
              barn, för barn till föräldrar som är sjukskrivna? Varför har vi
              inte nattis? Ja, det är många krav som ska uppfyllas, inte minst
              personaltätheten och barngruppernas storlek. Allt detta är en
              del av både god tillgänglighet och kvalitet, och som jag sagt
              är det detta som vi framgent måste jobba med.
            </seg>
            <seg n="0e24607e">
              Det är inte riktigt möjligt att tro att vi kan leverera allt
              på en gång, för allt detta kostar pengar. Och det här är en första
              början med den nya lagstiftningen, där vi ålägger kommunerna att
              ha beredskap att ordna barnomsorg i den mån det finns barn som
              behöver det. Men vi får inte glömma bort att det också finnas
              föräldrar som vill ha barn på nattomsorg fast det finns en andra
              förälder, därför att man inte vill kommunicera med den andra föräldern.
              I det här fallet menar jag att det måste vara i kommunens intresse
              att ha möjlighet att göra en bedömning om ett barn verkligen inte
              har någon annanstans att kunna vara. I så fall man måste man kunna
              ordna barnomsorgen i kommunens regi. Men allting handlar om kostnader
              och prioriteringar, och det finns mycket som behöver levereras.
              Och som jag sade är jag också på detta område beredd att följa
              upp lagen och återkomma om det visar sig att kommunerna inte lever
              upp till sina åtaganden.
            </seg>
          </u>
          <note type="speaker" n="b02b873c">
            Anf. 24 JABAR AMIN (MP) replik:
          </note>
          <u who="jabar_amin_5d3f98" xml:id="i-199af1fd5d9a5c96-3" n="1c73f06b">
            <seg n="566b6ac2">
              Fru talman! Statsrådet Nyamko Sabuni har varit integrationsminister
              tidigare. Således har hon arbetat mot diskriminering och betonat
              vikten av att vi inte ska ha diskriminering i Sverige på något
              område. I den nya skollagen diskrimineras barn till föräldrar
              som är arbetssökande och barn till föräldrar som är föräldralediga
              och sjukskrivna.
            </seg>
            <seg n="5491f22e">
              Min fråga är: Varför kan inte regeringen se till att inga barn
              diskrimineras genom att de inte får rätten som andra barn att
              vara på förskolan på heltid? Jag ställde frågan tidigare till
              en av dina kolleger. Jag fick inte något riktigt svar, utan svaret
              blev att det är kommunerna som ska avgöra det. Men ni litar inte
              riktigt på kommunerna eftersom ni reglerar att kommunerna måste
              erbjuda minst 15 timmar per vecka eller 3 timmar per dag. Där
              säger ni att kommunerna måste göra detta. Sedan säger ni att om
              det är fråga om mer får kommunen avgöra det. Varför kan inte regeringen
              säga nej, vi gör inte skillnad på barn och barn, alla barn har
              rätt till förskola på heltid?
            </seg>
          </u>
          <note type="speaker" n="9a8dc25d">
            Anf. 25 Statsrådet NYAMKO SABUNI (FP) replik:
          </note>
          <u who="unknown" xml:id="i-0554dbb42b8f205b-3" n="ade9d033">
            <seg n="689e9de7">
              Fru talman! Som jag tror att jag var inne på i mitt anförande
              tidigare vill jag titta närmare på frågan om de barn som i dag
              har för få timmar, tycker jag, just med tanke på att förskolan
              blir mer och mer pedagogisk och ska förbereda barnen för fortsatta
              studier. Men återigen, som jag nämnde i mitt tidigare inlägg här,
              är det en hel del kvar att göra på förskoleområdet, och allt detta
              kostar.
            </seg>
            <seg n="ce8bb04d">
              Jabar Amin säger: Varför säger ni inte till kommunerna att de
              måste se till att barnen får plats i förskola på heltid? Det betyder
              bara att regeringen då också måste avsätta pengar till hela den
              stora grupp som det handlar om.
            </seg>
            <seg n="b4c2b622">
              I det här fallet säger jag att jag vill titta på frågan om barn
              till arbetslösa föräldrar, för jag tror att en sådan miljö är
              så pass frustrerande, både för barnet och för den arbetslöse föräldern,
              att den inte är bra att vistas i. Därför vill jag se att dessa
              barn får gå i förskola fler timmar än i dag. Men, ja, 15 timmar
              är en start. Vi måste titta närmare på hur vi kan erbjuda ytterligare
              fler timmar till de barn som i dag inte har rätt att gå mer än
              15 timmar, om inte kommunen själv väljer att göra det.
            </seg>
            <seg n="1370ed70">
              Till syvende och sist handlar det om att med den långa lista
              av brister inom förskolesektorn som finns kvar att åtgärda måste
              vi hela tiden se var vi ska börja någonstans. I det här fallet
              säger jag att jag börjar med barn till arbetslösa. Sedan får vi
              återkomma till frågan om andra barn som i dag bara har rätt till
              15 timmar, som Jabar Amin nämnde.
            </seg>
          </u>
          <note type="speaker" n="593ed3c1">
            Anf. 26 JABAR AMIN (MP) replik:
          </note>
          <u who="jabar_amin_5d3f98" xml:id="i-199af1fd5d9a5c96-4" n="1c73f06b">
            <seg n="1a8d1069">
              Fru talman! Jag välkomnar statsrådets besked att hon är beredd
              att se över detta och hur man kan utöka tiden i förskolan för
              barn till arbetslösa.
            </seg>
            <seg n="c74c22ce">
              Regeringen har haft makten i drygt fyra och ett halvt år, så
              man har kunnat komma med ett förslag till riksdagen för att behandla
              barnen lika. Återigen vill jag ha svar från regeringen på varför
              man har valt att behandla barn olika, inte beroende på barnens
              behov utan beroende på vad föräldern gör.
            </seg>
          </u>
          <note type="speaker" n="6cee900a">
            Anf. 27 Statsrådet NYAMKO SABUNI (FP) replik:
          </note>
          <u who="unknown" xml:id="i-0554dbb42b8f205b-4" n="ade9d033">
            <seg n="ba87b545">
              Fru talman! Denna fråga skulle med samma naturlighet kunna ställas
              tillbaka till Jabar Amin. Vad gjorde ni under de senaste tolv
              åren som du och ditt parti var med och styrde detta land tillsammans
              med Socialdemokraterna? Tolv år är trots allt mer än fyra år.
              Hur kommer det sig att dessa orättvisor fanns också under dessa
              tolv år?
            </seg>
            <seg n="b20a2ec7">
              Vi har under de senaste fyra åren som gått levererat en hel del
              på förskoleområdet. Vi presenterar här en ny lagstiftning, en
              ny lärarutbildning, en reviderad läroplan och inte minst en barnomsorgspeng
              för att öka valfriheten hos föräldrarna, som jag hörde ifrågasattes
              i ett antal inlägg här. Men valfriheten är minst lika viktig för
              föräldrarna. De ska kunna avgöra vad det är deras barn behöver.
            </seg>
            <seg n="35c96d96">
              Återigen: Det finns fortfarande mycket kvar att göra med den
              svenska förskolan, även om den håller hög kvalitet och även om
              den har god tillgänglighet. Som jag sade, det finns inget bra
              som inte kan göras bättre. Men allting handlar trots allt om att
              prioritera bland ett antal saker som måste göras. Och min prioritering
              närmast är att se på vilka villkor och på vilket sätt vi kan se
              till att skapa utrymme för att barn till arbetslösa ska få tillgång
              till förskolan i större utsträckning än i dag.
            </seg>
            <seg n="6331133f">
              Som min folkpartikollega sade tidigare i denna talarstol finns
              det absolut ingenting i dag som hindrar kommunerna att erbjuda
              dessa barn platser. Det finns ingenting som hindrar kommunerna
              att erbjuda barn till arbetslösa föräldrar mer tid i förskolan,
              och detta skulle jag gärna vilja se att fler kommuner gjorde i
              dag.
            </seg>
          </u>
          <note type="speaker" n="2e011cfe">
            Anf. 28 HÅKAN BERGMAN (S):
          </note>
          <u who="hakan_bergman_163402" xml:id="i-110c3c73ca929674-0" n="e6951eeb">
            <seg n="42f08a3b">
              Fru talman! Jag vill inleda med att säga att vi socialdemokrater
              självfallet står bakom alla socialdemokratiska reservationer i
              betänkandet. Men jag yrkar för tids vinnande bifall bara till
              reservationerna 1 och 6.
            </seg>
            <seg n="e018e68d">
              Det är många av de föregående talarna som har framhållit förskolans
              stora betydelse och viktiga roll i det svenska samhället. Jag
              vill instämma i det. Förskolan är oerhört betydelsefull för barn,
              för föräldrar och för samhället i stort. Förskolan ska erbjuda
              barn en god pedagogisk verksamhet där omsorg, fostran och lärande
              bildar en helhet.
            </seg>
            <seg n="3584b006">
              Vi har i den socialdemokratiska kommittémotionen föreslagit ett
              långsiktigt kvalitetsprogram för förskolan. Jag ska utveckla några
              punkter som vi tycker är särskilt viktiga i ett sådant arbete.
            </seg>
            <seg n="4f97d6f4">
              Den första punkten är att en grundläggande förutsättning för
              en bra förskola är att det finns personal som har tid för barnen.
              När det finns mindre tid för varje barn sjunker kvaliteten. Den
              borgerliga regeringen avbröt 2007 den framgångsrika satsningen
              på mer personal i förskolan. Det har resulterat i att antalet
              barn per anställd har ökat och att barngrupperna blivit större.
            </seg>
            <seg n="94a3da57">
              Vi har tidigare föreslagit en inriktning om maximalt fem barn
              per anställd i förskolan. Vi tycker också att staten bör rikta
              ett särskilt stöd till kommunerna så att de ska kunna uppnå den
              målsättningen.
            </seg>
            <seg n="cec1747c">
              Den andra punkten gäller rätten till barnomsorg på obekväm arbetstid,
              vilket många har berört. Föräldrar som arbetar skift, helger och
              nätter har i dag inte möjlighet i alla kommuner att få sitt behov
              av omsorg för barnen tillgodosett. Detta är allvarligt mot bakgrund
              av att allt fler arbetar på obekväm arbetstid. Det finns ett behov
              av att nuvarande lagstiftning utvecklas och förtydligas.
            </seg>
            <seg n="1693dfba">
              Vi har tidigare föreslagit att ett särskilt stöd ska utgå till
              kommunerna för att de i ökad utsträckning ska kunna erbjuda denna
              verksamhet under obekväm arbetstid.
            </seg>
            <seg n="92e05821">
              I sex av tio kommuner saknar småbarnsföräldrar helt tillgång
              till barnomsorg på obekväm arbetstid. Det är allvarligt och ett
              exempel på hur förskolan och dess utveckling inte ligger i takt
              med tiden. Vi har ett föränderligt arbetsliv där människor arbetar
              på helt andra tider än vad man gjorde för 20 år sedan.
            </seg>
            <seg n="125c6aca">
              Den tredje punkten jag vill lyfta fram är att all förskoleverksamhet
              måste kvalitetssäkras. Den senaste tiden har vi kunnat se alltför
              många exempel på bristande kvalitet i framför allt privat driven
              förskoleverksamhet. Det har handlat om outbildad personal, små
              lokaler, bristande säkerhet för barnen, barnpassning i stället
              för pedagogisk omsorg, mellanmål som har bestått av knäckebröd
              och vatten med mera. Detta är oacceptabelt. All förskoleverksamhet
              oavsett form och huvudman måste följa läroplanen och ha utbildad
              personal. Samma kriterier för service, kvalitet, tillgänglighet,
              föräldrainflytande och kompetensutveckling ska gälla oavsett huvudman.
            </seg>
            <seg n="36186057">
              Det är ändå glädjande att det finns en sådan stor enighet om
              förskolans betydelse och betydelsen av att fortsätta utveckla
              förskolan. Det lägger en god grund för en fortsatt diskussion.
            </seg>
          </u>
          <note n="9d37407c">
            Fru talman! Jag upprepar mitt tidigare yrkande om bifall till
            reservationerna 1 och 6 i betänkandet.
          </note>
          <note type="speaker" n="34856265">
            Anf. 29 JABAR AMIN (MP) replik:
          </note>
          <u who="jabar_amin_5d3f98" xml:id="i-199af1fd5d9a5c96-5" n="1c73f06b">
            <seg n="bad43efa">
              Fru talman! I sitt anförande nämnde Håkan Bergman vikten av barnomsorg
              på obekväm arbetstid. Statsrådet Nyamko Sabunis replik mot mig
              angående att vi har stött er politik när det gäller barnomsorg
              på deltid stämde inte. Därför frågar jag: Vill ni egentligen reglera
              att alla barn, oavsett om deras föräldrar är arbetslösa eller
              föräldralediga, ska ha rätt till förskola på heltid? Eller är
              det bara något ni säger i debatten? Jag vill veta.
            </seg>
          </u>
          <note type="speaker" n="09ec9d32">
            Anf. 30 HÅKAN BERGMAN (S) replik:
          </note>
          <u who="hakan_bergman_163402" xml:id="i-110c3c73ca929674-1" n="e6951eeb">
            <seg n="8b3cbe32">
              Fru talman! Jabar Amin minns säkert den gemensamma uppgörelsen
              mellan de rödgröna partierna. Där sade vi att en långsiktig målsättning
              måste vara att utöka tiden i förskolan för barn till arbetslösa
              och föräldralediga från 15 till 30 timmar. Det var en ambition
              och inriktning som vi trodde var möjlig med tanke på den svenska
              ekonomins utveckling och det reformutrymme som fanns.
            </seg>
            <seg n="0af4260b">
              Tyvärr fick vi inte stöd att genomföra vår politik. Hade vi fått
              det skulle vi säkert ha inlett arbetet med att utöka tiden för
              barn till arbetslösa och föräldralediga.
            </seg>
          </u>
          <note type="speaker" n="2d8c8be0">
            Anf. 31 JABAR AMIN (MP) replik:
          </note>
          <u who="jabar_amin_5d3f98" xml:id="i-199af1fd5d9a5c96-6" n="1c73f06b">
            <seg n="b05eb1ed">
              Fru talman! Med det reformutrymme som finns och med den situation
              som Sverige har i dag, skulle ni vilja reglera så att kommunerna
              erbjuder lika mycket förskoletid till alla barn och inte särskiljer
              någon grupp som får mindre förskoletid?
            </seg>
          </u>
          <note type="speaker" n="97cf3306">
            Anf. 32 HÅKAN BERGMAN (S) replik:
          </note>
          <u who="hakan_bergman_163402" xml:id="i-110c3c73ca929674-2" n="e6951eeb">
            <seg n="93848821">
              Fru talman! Nej, vi har inte lagt fram något förslag om att lagreglera
              det.
            </seg>
          </u>
          <note n="1e2c1f50">
            Överläggningen var härmed avslutad.
          </note>
          <note n="aab8680b">
            12 § Legitimation för lärare och förskollärare
          </note>
          <note n="e62f6673">
            Föredrogs
          </note>
          <note type="speaker" n="04ae89e3">
            Anf. 33 MIKAEL DAMBERG (S):
          </note>
          <u who="mikael_damberg_916d04" xml:id="i-80aa9adba10e8fb4-0" n="e4a63c2b">
            <seg n="60588d6e">
              Fru talman! Att alla barn och ungdomar möts av välutbildade och
              motiverade lärare är kanske den enskilt viktigaste faktorn för
              ett skolsystem av högsta klass. För att uppnå detta krävs att
              läraryrkets status stärks. Det var också i det syftet som den
              tidigare socialdemokratiska regeringen tillsatte en utredning
              om auktorisation av lärare.
            </seg>
            <seg n="3de9b6b4">
              Vi socialdemokrater välkomnar därför regeringens förslag till
              en ny lärarlegitimation i Sverige.
            </seg>
            <seg n="881f10dd">
              Behovet är stort. Vi vet att svensk skola brottas med stora utmaningar.
              14 000 elever lämnade grundskolan utan behörighet till gymnasieskolan.
              Vi ser att de internationella undersökningarna, PISA och Timss
              med flera, visar sjunkande kunskapsresultat och en växande skolsegregation
              där elevernas bakgrund i större utsträckning än tidigare avgör
              elevernas prestation i skolan.
            </seg>
            <seg n="4f725539">
              Jag träffar frustrerade lärare som berättar om det allt hårdare
              och svårare jobbet att vända den sjunkande kunskapstrenden. Det
              är lärare som vittnar om att administration och pappersarbete
              har ökat. Många lärare känner sig otillräckliga eftersom de inte
              hinner med och ofta saknar möjlighet att sätta in extra stöd och
              specialistkunskaper för att stötta de elever som behöver det.
            </seg>
            <seg n="d48a3b75">
              Detta måste vi ta på allvar. Skolforskningen visar också att
              lärarnas ämneskunskaper, pedagogiska förmåga och personliga engagemang
              är några av de viktigaste faktorerna för att höja elevernas kunskaper.
            </seg>
            <seg n="1bb73e2d">
              Därför tar Socialdemokraternas skolpolitik sin utgångspunkt i
              just lärarna i syfte att stärka lärarnas ställning och status.
              Det handlar om allt från att få upp söktrycket till lärarutbildningen
              och införa lämplighetstest vid antagningen till att premiera lärare
              och lärarlag som uppnår resultat. Det behövs också mer forskning,
              pedagogiskt utvecklingsarbete i klassrummet och fler karriärtjänster.
            </seg>
            <seg n="526c05f2">
              Låt mig vara tydlig med en sak som ibland uppfattas som kontroversiell.
              Det finns lärare som inte längre fungerar eller som har tappat
              lusten och viljan att undervisa. Dessa lärare måste ges möjlighet
              att omskola sig till andra yrken.
            </seg>
            <seg n="aaef3b7d">
              Allt detta behövs också för att driva upp lönerna och förbättra
              villkoren för lärare.
            </seg>
            <seg n="bc88c2ff">
              Lärarlegitimationen är också en viktig del av allt detta. Det
              finns dock delar av propositionen som vi socialdemokrater anser
              skapar frågetecken och får oss att undra om reformen är tillräckligt
              genomarbetad. Vi pekar på ett par områden där vi ser behov av
              fortsatt utveckling för att kvalitetssäkra lärarlegitimationsreformen.
            </seg>
            <seg n="6e81ee8b">
              En del handlar om det nya prövoåret. Det får inte bli någon form
              av förlängd ställtid eller förlängd provanställning. Det var i
              alla fall inte vår idé när vi lanserade ett förslag som liknade
              en AT-tjänstgöring för lärare, ungefär som i vården. Vi menar
              att man måste kvalitetssäkra prövoåret. Lärarna ska mötas av en
              erfaren mentor, och tiden ska användas för praktik, handledning
              och lärande så att den nya läraren får en bra start i läraryrket.
            </seg>
            <seg n="82a6025e">
              En annan orosfråga är huruvida regeringen har rätt bedömt behovet
              av fortbildning för att man ska klara den stora omställning som
              svensk skola nu står inför. Lärarnas Riksförbund och Lärarförbundet
              har i olika sammanhang signalerat en oro för vad som händer med
              alla de lärare som behöver fortbildning för att få sin legitimation.
              Det kan vara lärare som har arbetat länge i yrket och inte vet
              hur valideringen ska fungera, vilka regelverk som ska gälla och
              hur lång tid det tar. Osäkerheten är stor. Samtidigt ser vi att
              regeringen i sin budget planerar för att minska Lärarlyftet ganska
              kraftigt de kommande åren, nästan ned till en tiondel av vad det
              har varit de senaste åren.
            </seg>
            <seg n="7cf11d7a">
              Jag tror att det finns en brist i regeringens analys när det
              gäller vad som krävs och vilken omställning som behövs i många
              kommuner och fristående skolor för att reformen ska fungera som
              det är tänkt.
            </seg>
            <seg n="8e827421">
              Det båda lärarorganisationerna välkomnar reformen. De menar att
              det här är ett led i att höja statusen och kvalitetssäkra undervisningen
              för barnen i skolan. Jag delar den bedömningen. Jag tror att det
              är viktigt att vi politiker, när vi genomför reformer, har stora
              öron och lyssnar till den oro som finns för att reformen inte
              ska få avsedd verkan. Därför hoppas jag att den här debatten ska
              ge en del lugnande och klargörande besked från den borgerliga
              majoriteten om hur man svarar på den oro som finns för om lärarna
              faktiskt kommer att få den kompetensutveckling som krävs för att
              komma in i lärarlegitimationen. Jag hoppas att vi får besked om
              hur man ser på frågan om validering och hur lärarna ska kunna
              omvandla de kunskaper de har i yrket. Jag hoppas på tydligare
              besked om kvalitetssäkring av introduktionsåret. Jag och många
              unga lärarstudenter menar att det är en av de viktigaste delarna
              av reformen om det görs på rätt sätt.
            </seg>
            <seg n="cc0da0bc">
              Det finns personal i skolan som inte omfattas av regeringens
              proposition. Jag menar att det vore fel att i dag säga nej till
              lärarlegitimation bara för att vi inte har kommit tillräckligt
              långt för att ta in fler grupper i ett legitimations- och kvalitetssäkringssystem.
              I vår motion skriver vi att kvalitetssäkring och förstärkning
              av yrkesstatusen behöver ske över hela linjen, i förskola, skola
              och skolbarnsomsorg. Allt annat vore att inte förstå betydelsen
              av det arbete som dessa yrkesgrupper utför och skulle kunna utföra
              i framtiden. Därför skriver vi i en av våra reservationer att
              regeringen borde återkomma och göra en analys av läget för att
              se vad som krävs för att komma vidare med att kvalitetssäkra fler
              yrkesgrupper och hela verksamheten i skolan. Jag hoppas att regeringen
              tar sig an den utmaningen. Det är en viktig utmaning för hela
              det svenska skolsystemet att klara hela kvalitetssäkringen och
              lärarlegitimationen framöver.
            </seg>
            <seg n="ad511b44">
              Fru talman! Med dessa ord vill jag säga att jag välkomnar den
              nya lärarlegitimationen, men jag vill påpeka att det finns områden
              som måste utvecklas för att förbättra reformen. Därför yrkar jag
              bifall till två av våra reservationer, reservationerna 2 och 4
              som i korta drag beskriver vad vi vill göra.
            </seg>
          </u>
          <note type="speaker" n="a4df439b">
            Anf. 34 JABAR AMIN (MP):
          </note>
          <u who="jabar_amin_5d3f98" xml:id="i-199af1fd5d9a5c96-7" n="1c73f06b">
            <seg n="41de5e68">
              Fru talman! Tänk den dagen då läraryrket lockar bara de allra
              bästa pedagogerna, då skolan får tillgång till den bästa ämneskunskapen
              och samhällets viktigaste uppdrag också belönas i enlighet med
              de krav vi ställer på det.
            </seg>
            <seg n="e8b55628">
              Föreställ er också en god arbetsmiljö och utvecklings- och karriärmöjligheter
              för dem som till slut kommer igenom antagning, utbildning och
              examen för att så småningom tituleras lärare. Det är inte en omöjlighet,
              och det behöver inte ligga så långt fram i tiden. Men det kräver
              vilja, och det kräver beslutsamhet. Införandet av en lärarlegitimation
              för lärare och förskollärare kan komma att bidra till att förändra
              läraryrket. Det kan komma att förbättra villkoren för många lärare,
              och det kan komma att utveckla det svenska utbildningssystemet.
            </seg>
            <seg n="bba32eee">
              Nästan 45 procent av dagens sysselsatta lärare är 50 år eller
              äldre. De kommande 15 åren kommer många att gå i pension. Fram
              till 2018 behöver vi över 30 000 nya lärare. Vi ska inte nöja
              oss med något annat än de allra bästa.
            </seg>
            <seg n="6366ab94">
              Det är viktigt att satsa på lärarna och öka deras delaktighet
              och inflytande i skolan. Om vi kan stärka professionen genom att
              lärarna blir ansvariga inför varandra i fråga om kvaliteten i
              skolan utan att man begränsar kunskapskulturen genom att inte
              öppna för nya metoder och ny kunskap, är det utmärkt. Genom att
              skolans pedagoger gemensamt arbetar för måluppfyllelse och blir
              ansvariga inför varandra ökar förutsättningarna att skapa en framgångsrik
              skola.
            </seg>
            <seg n="d192e1aa">
              Samtidigt finns det flera delar i regeringens förslag till lärarlegitimation
              som inte är tillräckligt genomtänkta. Att förslaget dessutom har
              ändrats flera gånger på vägen visar att regeringens reformiver
              ibland överstiger dess förmåga att göra rätt saker från början.
              Jag anser att det är märkligt att regeringen först utredde den
              nya lärarutbildningen och beslutade om den och först därefter
              utredde lärarlegitimationen. Tänk så mycket bättre det hade varit
              om dessa två förslag hade kommit tillsammans. Då hade vi kunnat
              få en lärarlegitimation som en integrerad del av lärarutbildningen.
              Nu blir det i stället konstgjort.
            </seg>
            <seg n="31559981">
              Det finns flera osäkerheter i förslaget om lärarlegitimation
              som jag vill ta tillfället i akt att yttra mig om.
            </seg>
            <seg n="103b0811">
              En gäller kravet på en ettårig introduktionsperiod för att kunna
              få sin legitimation. I dag finns det inte någon garanti för att
              en student som avslutat sin lärarutbildning ska få en introduktionsperiod.
              Regeringen måste se upp så att inte introduktionsutbildningen
              blir mer som en introduktion till arbetsplatsen än till läraryrket.
              Det är inte meningen att en nyutbildad och kreativ lärare ska
              gå miste om sin lärarlegitimation för att arbetsplatsen skolan
              inte är mottaglig för nya idéer och metoder. Det är också ett
              argument för att legitimationen tydligare skulle vara integrerad
              i lärarutbildning. Jag vill därför uppmana utbildningsministern
              att upprätta ett regelverk som fastslår krav på huvudmännen att
              organisera och tillgängliggöra introduktionsåret för nya lärare.
              Regeringen har inte nämnt något om behovet av ett sådant regelverk.
            </seg>
            <seg n="60879f6a">
              En annan osäkerhet gäller den lämplighetsbedömning som ska ske
              innan läraren blir tilldelad sin legitimation. Vi kan inte blunda
              för att det finns en rättssäkerhetsproblematik i att det är rektor
              som ska göra den. Det finns en risk att skolsystemet sluter sig
              i en tid då vi behöver ett öppet och lyhört skolsystem som tar
              in impulser och perspektiv.
            </seg>
            <seg n="2270381c">
              Även om införandet av lärarlegitimation är ett steg framåt kommer
              legitimationen inte att kunna lösa alla de utmaningar som finns
              när det gäller läraryrket. Det måste också till andra reformer,
              och dessa lyser med sin frånvaro.
            </seg>
            <seg n="27a1fcba">
              Jag vill avslutningsvis säga att vi från Miljöpartiet tycker
              att lärarlegitimationen är ett steg framåt och att vi stöder den.
              Men vi vill se den som en integrerad del i lärarutbildningen.
            </seg>
          </u>
          <note n="ebcf8ce2">
            Jag yrkar bifall till Miljöpartiets reservation.
          </note>
          <note type="speaker" n="efa4f4f0">
            Anf. 35 RICHARD JOMSHOF (SD):
          </note>
          <u who="richard_jomshof_aea762" xml:id="i-34b213ca5f53fe39-0" n="6aa0855a">
            <seg n="4583d9e5">
              Fru talman! Regeringen föreslår i sin proposition Legitimation
              för lärare och förskollärare att det ska införas ett legitimationssystem
              för lärare och förskollärare.
            </seg>
            <seg n="bd6f579f">
              Vi menar att förslaget i stora drag är mycket bra och också mycket
              välkommet. Jag tror att ett legitimationssystem kommer att innebära
              flera fördelar, inte minst för att kvalitetssäkra verksamheten
              men också för att öka rättssäkerheten för eleverna. Det är två
              viktiga punkter.
            </seg>
            <seg n="ed4a5782">
              Däremot är jag inte lika säker på att systemet med legitimation
              per automatik skulle innebära att vi får en utökad rekryteringsbas.
              Det har man kunnat ta del av i vissa debattartiklar under de senaste
              månaderna. Jag tror inte att det räcker. Jag menar att problemen
              inom den svenska skolan är mycket större än så. De är så många
              och så omfattande att det kommer att krävas en rad olika insatser
              för att vända den negativa trend som svensk skola befinner sig
              i. Det handlar inte minst om en bristfällig lärarutbildning. Jag
              vet också att det har höjts röster om att man skulle se till att
              åtgärda lärarutbildningen innan man inför lärarlegitimationen.
              Det är en ganska vettig synpunkt i sammanhanget.
            </seg>
            <seg n="9df283fd">
              Vi ska också vara medvetna om att lärarlegitimationen åtminstone
              under en övergångsperiod kommer att leda till en ökad börda för
              såväl våra skolor som den enskilda läraren. Jag delar Socialdemokraternas
              farhågor om att regeringen mycket väl kan ha underskattat det
              stora omställningsarbete som reformen kommer att innebära. Därför
              är det av stor vikt att staten tar sitt ansvar och ser till att
              skjuta till de medel som behövs för att reformen ska kunna genomföras
              så smärtfritt som det bara går. Det handlar om att underlätta
              för våra lärare och för våra skolor, annars finns det risk för
              att detta förslag, som är bra och som är tänkt att underlätta,
              förbättra och utveckla, bara blir ytterligare en börda som läggs
              på skolorna och på lärarna.
            </seg>
            <seg n="2edb9710">
              Regeringen skriver i propositionen att det ska krävas en avslutad
              lärarutbildning samt ett godkänt introduktionsår för att erhålla
              en lärarlegitimation. Vidare ska endast legitimerade lärare få
              ansvara för undervisning och betygsättning och erbjudas möjlighet
              till fast anställning. Samtidigt radar man upp flera exempel på
              lärargrupper som ska få anställas i svensk skola utan tidsbegränsning
              trots att de saknar lärarutbildning och legitimation. Det anser
              jag vara mycket problematiskt.
            </seg>
            <seg n="9fd636aa">
              Det är viktigt att än en gång poängtera att ett av huvudmålen
              med Sverigedemokraternas skol- och utbildningspolitik är att skapa
              en likvärdig och rättvis skola. Det är därför som vi ställer oss
              mycket tveksamma till att vissa lärargrupper ska tillåtas undervisa
              utan tidsbegränsning även i de fall som de saknar legitimation.
              Vi har förståelse för att det under en övergångsperiod kommer
              att vara svårt att hitta legitimerade lärare med rätt kompetens
              inom vissa delar av skolväsendet, inte minst lärare som ska undervisa
              i modersmål eller i yrkesämnen. Men att bygga in flera undantag
              i detta nya system, vilket regeringen nu föreslår, är inte hållbart.
              Detta beror på att dessa undantag kommer att vara ett hot mot
              en likvärdig och rättvis skola.
            </seg>
            <seg n="5051eea8">
              Vår uppfattning är att inga undantag från kravet på legitimation
              ska tillåtas annat än under en övergångsperiod. Därför vill jag
              kraftfullt avstyrka denna del av propositionen. En lärarlegitimation
              med en rad olika undantag riskerar i själva verket att bli mer
              av ett slag i luften i stället för att vara det som den är tänkt
              att vara, nämligen ett av många redskap avsedda att förbättra
              och utveckla svensk skola.
            </seg>
            <seg n="2d1a9a6a">
              Vi är också starkt kritiska till att lärare i modersmål och yrkesämnen
              ska få sätta betyg även om de saknar legitimation, inte minst
              för att det kommer att innebära en börda för de lärare som har
              legitimation men också för att dessa undantag även i detta fall
              är ett hot mot en likvärdig och rättvis skola. Därför finns det
              också risk för att denna reform, som i grund och botten är mycket
              bra och mycket välkommen, blir ganska tandlös.
            </seg>
            <seg n="79d365fa">
              Jag nöjer mig tills vidare med detta och yrkar bifall till reservation
              5.
            </seg>
          </u>
          <note n="8f8aea4a">
            I detta anförande instämde Carina Herrstedt (SD).
          </note>
          <note type="speaker" n="c6c5ac1c">
            Anf. 36 WIWI-ANNE JOHANSSON (V):
          </note>
          <u who="wiwi-anne_johansson_04830b" xml:id="i-b38cefa7ead9b17f-5" n="d5e8da45">
            <seg n="45860546">
              Fru talman! De flesta lärare som jag har haft genom åren har
              jag glömt. Men några kommer jag ihåg. De som jag kommer ihåg är
              de som var riktigt bra, så bra som man önskar att alla lärare
              skulle vara. Jag kommer också ihåg de lärare som var riktigt dåliga.
              Men de flesta lärarna var så där i en elevs ögon.
            </seg>
            <seg n="f6983cc4">
              Om det hade funnits lärarlegitimation på min tid hade jag kanske
              sluppit de riktigt dåliga lärarna. Man kan hoppas det.
            </seg>
            <seg n="e3d7b05e">
              Vi ser positivt på att det ska införas en lärarlegitimation därför
              att lärare, alltifrån förskollärare till lärare långt upp i gymnasieåren,
              är de personer som utöver föräldrarna sätter störst spår hos våra
              barn och har störst betydelse för deras utveckling. Då är det
              självklart viktigt att dessa lärare får en god och för yrket helt
              adekvat utbildning och att det är rätt personer som kommer in
              på lärarutbildningen.
            </seg>
            <seg n="bad71b8d">
              Vi menar att lärarutbildningen ska ge tillräckliga kunskaper
              för att utöva yrket. Om det behövs mer praktisk erfarenhet än
              den som ges i dag innan en lärare kan få en tillsvidareanställning
              och sin legitimation ska det förstås ingå i utbildningen i och
              med att den verksamhetsförlagda praktiken ute på skolorna förstärks.
              Men när utbildningen väl är klar ska givetvis den som får sin
              examen också få sin legitimation. I annat fall måste själva innehållet
              i lärarutbildningen ses över.
            </seg>
            <seg n="381d4c92">
              Men att man först ska gå igenom utbildningen och sedan göra ett
              praktikår, i själva verket en provtjänstgöring ute på en skola,
              och därefter vara utlämnad till en enskild rektors gillande eller
              ogillande för att få sin legitimation tror vi är helt fel väg
              att gå. Jag tänker mig unga och fräsiga nyutbildade lärare som
              kommer med stora intentioner och stångar huvudet blodigt hos någon
              gammal stofil till rektor. Det finns andra rektorer också, men
              dessa nyutbildade lärare är faktiskt utlämnade till hur dessa
              rektorer är. Det är klart att det är möjligt att så småningom
              överklaga, men vi tycker att detta absolut är att börja i helt
              galen ända.
            </seg>
            <seg n="13601f5f">
              Om vi vill vara säkra på att få ut välutbildade och för yrket
              lämpliga personer borde vi börja i den andra ändan med någon typ
              av urval vid ansökningstillfället. Men praktik ska göras inom
              utbildningens ram. Om en lärarstudent inte klarar av att hantera
              elever eller har gjort ett olämpligt yrkesval måste det framgå
              mycket tidigare i undervisningen på lärarhögskolan.
            </seg>
            <seg n="0d942644">
              Vi vill att det ska finnas en legitimation för alla lärare eftersom
              vi vill ha en sammanhållen lärarutbildning. Därför bör alla lärarutbildningar
              vara fyraåriga och ge möjlighet till senare forskning för dem
              som vill det. Utbildningen för förskollärare och fritidspedagoger
              bör därför också förlängas och omfatta 240 poäng.
            </seg>
            <seg n="007fe262">
              Vi tror och hoppas att det ska vara bra för läraryrket när det
              blir ett legitimationsyrke och att det ökar statusen på yrket
              och till och med pressar upp lönerna. Kravet på legitimation bör
              alltså gälla alla lärare, även om vi inser att det är svårt att
              lika snabbt införa krav på legitimation på till exempel yrkeslärare,
              komvuxlärare och andra. Men det kanske regeringen har tänkt på,
              och den kanske tänker återkomma snabbt kring detta eftersom det
              behövs.
            </seg>
            <seg n="540e0609">
              Vad vi inte kan förstå är att lärare i modersmål ska vara undantagna
              från kravet på legitimation. Varför ska de vara det? Varför är
              det inte lika viktigt att den som får undervisning i sitt modersmål
              spanska, arabiska eller något annat språk ska få det av lärare
              som är lika välutbildade och legitimerade som de lärare som lär
              ut moderna språk? Vi förstår inte och accepterar inte den skillnaden.
            </seg>
            <seg n="7adb0dbc">
              Vi tycker att alla språkkunskaper ska tas till vara och värdesättas.
              Därför ska kunskaper i modersmålet naturligtvis värderas lika
              mycket som kunskaper i moderna språk. De kunskaperna behöver också
              omfattas av legitimerade lärare. Vi anser att det så småningom
              måste gälla alla grupper.
            </seg>
          </u>
          <note n="0f945cf7">
            Jag yrkar bifall till reservationerna 3 och 6.
          </note>
          <note n="dc3dc0c4">
            I detta anförande instämde Marianne Berg (V).
          </note>
          <note type="speaker" n="928b1efd">
            Anf. 37 MICHAEL SVENSSON (M):
          </note>
          <u who="michael_svensson_3bc5cb" xml:id="i-e0ec4cab791daa45-0" n="89f852b2">
            <seg n="97a5ad95">
              Herr talman! Vår skola är inte som den borde vara. Sverige är
              på topp i många olika undersökningar men inte när det gäller skolan.
              Alltför många elever mår inte bra och klarar inte målen. Starten
              i livet blir en besvikelse för många. Det är det största bekymret
              för oss som föräldrar och för Sverige som nation.
            </seg>
            <seg n="a2691235">
              2030 års felsatsningar har nedmonterat kunskapskraven och lett
              till att redan svaga elever halkat efter. Det är illa! Vår skola
              måste bygga på att alla elever ges samma chans i livet.
            </seg>
            <seg n="047e3c9a">
              Det värsta är att det tar lång tid att ställa allt till rätta.
              Gamla jämlikhetssträvanden har slagit fel. Högpresterande elever
              uppnår mindre, och lågpresterande halkar efter ännu mer.
            </seg>
            <seg n="4774cca1">
              Herr talman! År 2011 är ett av de största reformåren i svensk
              skolhistoria. För många är det i dag en högtidsstund. Likt Gert
              Fylking när Nobelpriset presenteras kan man i dag ropa: Äntligen!
              Ledningen för Lärarnas Riksförbund sitter på åhörarläktaren här
              och jublar i det tysta.
            </seg>
            <seg n="3c039ed3">
              En lärarlegitimation ska införas för lärare och förskollärare.
              Tanken är att alla elever ska undervisas av utbildade och legitimerade
              lärare. År 2015 är en slutpunkt för reformens övergångsregler.
              Då gäller reformen fullt ut, men den börjar genomföras redan till
              hösten.
            </seg>
            <seg n="57e7f637">
              Äntligen börjar vi vrida den koloss som skolan är åt rätt håll.
              Det viktigaste för Sverige är bra utbildning lärarna spelar naturligtvis
              en nyckelroll och att vi bättre värderar läraryrket och utbildar
              våra lärare rätt.
            </seg>
            <seg n="20da8323">
              För att i framtiden få fast anställning krävs det legitimation.
              Också för att utfärda betyg krävs det legitimation. Naturligtvis
              framhåller vi att det är oerhört viktigt att introduktionsåret
              blir bra och att det leder till att man blir en bättre lärare.
              En duktig mentor är också viktigt. Efter lämplighetsbedömning
              får man en lärarlegitimation.
            </seg>
            <seg n="62263571">
              Det kommer också att införas lektorstjänster som förutsätter
              att man forskat detta som ett karriärsteg och för att få en högre
              kvalitet bland lärarna.
            </seg>
            <seg n="d0fe8ab5">
              Naturligtvis krävs det också att kommunerna vaknar, att de ser
              över och inventerar behovet av vidareutbildning. Det kommer säkert
              att krävas mer resurser ute i kommunerna detta om lärarlegitimationen.
            </seg>
            <seg n="8c1a0d30">
              Herr talman! Det finns fler glädjeämnen. Lärarnas ansvarsnämnd
              ska inrättas. I denna nämnd kan en lärare varnas om vederbörande
              varit oskicklig. Legitimationen kan till och med dras in om läraren
              varit grovt oskicklig eller begått grövre brott. Jag tror att
              denna förändring är av lika stor vikt som förändringen med att
              införa en legitimation.
            </seg>
            <seg n="4659f763">
              Herr talman! Att se till att skolan får rätt kurs och fokus kommer
              att kräva lång tid. Jag hoppas nu på ärlighet och öppenhet från
              oppositionen och att man inte 2012 eller 2013 vilseleder svenska
              folket och pekar på att inget hänt i svensk skola, på att resultaten
              inte har förbättrats. Alla vet vi att det tar oerhört lång tid
              att vrida det här till rätta.
            </seg>
            <seg n="c59bee7d">
              För att inte ytterligare två, tre eller fyra generationer ska
              gå förlorade under de fem tio år som fordras för att kanske se
              något resultat av de reformer som genomförs i år krävs det ett
              tydligare ledarskap från rektorer och inte minst ett större ansvar
              från föräldrar. Det krävs att vi skapar en miljö där lärarna helt
              enkelt får göra sitt jobb i framtiden med auktorisation.
            </seg>
          </u>
          <note n="055a3bcb">
            Herr talman! Jag yrkar bifall till utskottets förslag i betänkandet.
          </note>
          <note n="f9ed288e">
            I detta anförande instämde Camilla Waltersson Grönvall (M).
          </note>
          <note type="speaker" n="48cb89e4">
            Anf. 38 MIKAEL DAMBERG (S) replik:
          </note>
          <u who="mikael_damberg_916d04" xml:id="i-80aa9adba10e8fb4-1" n="e4a63c2b">
            <seg n="d7bd4791">
              Herr talman! Jag välkomnar diskussionen om en långsiktig skolpolitik
              som väl inte är någonting som vi sett alltför mycket av under
              de senaste åren i svensk skola. Däremot är det någonting som vi
              i oppositionen talat om men som majoriteten haft väldigt svårt
              att hantera. Jag hoppas att det nu är nytt ljud i skällan och
              att det kan bli en mer långsiktig skolpolitik.
            </seg>
            <seg n="93ff305e">
              Innan jag kommer in på lärarlegitimationen vill jag säga att
              det blir lite problematiskt att tala om tidsperioder för att vända
              utvecklingen. Moderaterna hänvisar till att det tar fem tio år
              till att vända trenden. Man är nu inne på sitt femte år. Det betyder
              att det tar uppemot 15 år innan vi ser något resultat av den under
              den tiden förda skolpolitiken.
            </seg>
            <seg n="e43929cc">
              Det är en väldigt egen analys av vad som krävs för att vända
              skolsystem. Man kan titta på PISA-rapporten och på vad som hänt
              i Polen och vad som händer i Norge och på McKinseyrapporten som
              visar på ganska snabba besked om vad som kan göras för att vända
              skolresultaten. Jag hoppas att vi kan skapa en gemensam diskussion
              om att mycket snabbare vända resultaten.
            </seg>
            <seg n="5f81fcbd">
              Det är bra att vi är överens om att vi ska ha en lärarlegitimation.
              Men jag tycker att det också är viktigt att ta den oro som finns
              på allvar.
            </seg>
            <seg n="b6a2fc9d">
              Finns det några nya lugnande besked från regeringspartiernas
              sida när det gäller det som inte minst lärarorganisationerna pekar
              på? Är introduktionsåret tillräckligt kvalitetssäkrat? Är ni nöjda
              med den utformning ni valt? Det är inte den utformning som fanns
              i utredningen, utan introduktionsåret ligger nu på en helt annan
              nivå än i er egen utredning. Titta på de kompetensutvecklingsinsatser
              som behövs och på valideringsinsatserna! Tidigare har vi fått
              rapporter om att högskolor inte jobbar särskilt systematiskt med
              validering.
            </seg>
            <seg n="71f6122f">
              Är systemet alltså riggat för det här, och är besluten på plats
              så att de lärare som i dag känner en stor oro kan känna en trygghet
              i denna process?
            </seg>
          </u>
          <note type="speaker" n="d17c01b0">
            Anf. 39 MICHAEL SVENSSON (M) replik:
          </note>
          <u who="michael_svensson_3bc5cb" xml:id="i-e0ec4cab791daa45-1" n="89f852b2">
            <seg n="dcc1c502">
              Herr talman! Också jag tycker att det är oerhört glädjande att
              det i dag verkar råda en större samsyn än på många år mellan regering
              och opposition. Om Mikael Damberg tagit på sig ledartröjan när
              det gäller att vrida den socialdemokratiska skolpolitiken åt rätt
              håll är det mycket glädjande.
            </seg>
            <seg n="5168f214">
              Naturligtvis är det oerhört viktigt att regeringen följer upp
              denna reform liksom alla reformer. Ingen reform är komplett, fullständig.
              Vi tror givetvis på det som står i propositionen och på att det
              kommer att innebära väldigt mycket. Men om allting inte uppfylls
              så som vi tror kommer vi självfallet att rätta till det.
            </seg>
          </u>
          <note type="speaker" n="ddd2ad61">
            Anf. 40 MIKAEL DAMBERG (S) replik:
          </note>
          <u who="mikael_damberg_916d04" xml:id="i-80aa9adba10e8fb4-2" n="e4a63c2b">
            <seg n="e89f4d05">
              Herr talman! Jag har full förståelse för att regeringen tror
              på sin egen proposition och hoppas att den blir bra. Till och
              med jag i opposition kan hoppas att det blir bättre än jag befarar
              att det blir.
            </seg>
            <seg n="394d11b1">
              Just när det gäller introduktionsåret kan jag berätta att när
              jag möter unga lärarstudenter säger de att vägen in i läraryrket
              är någonting som är oerhört viktigt och betydelsefullt. Men här
              har man från regeringens sida valt en modell som inte riktigt
              liknar den modell som utredningen pekar på och som vi i oppositionen
              talat om AT-tjänstgöring och sådant. Man har valt en annan modell.
            </seg>
            <seg n="c31c8673">
              Lite grann delar jag Vänsterpartiets syn. Om det här bara blir
              ett slags provanställning under ett års tid utan ett ordentligt
              innehåll avseende utbildning, praktik och utveckling av yrket
              har man förfuskat reformen. Här borde man vara tydligare.
            </seg>
            <seg n="e1b8f673">
              Jag vet inte hur det är med er, men jag får i dag funderingar
              från oroliga lärare. Dessa har ganska länge jobbat som lärare
              men vet kanske inte riktigt hur de passar in i det här systemet.
              De är oroliga och undrar om valideringssystemet fungerar och om
              tillräckliga insatser kommer att sättas in.
            </seg>
            <seg n="bdfbc386">
              Jag delar din uppfattning, Michael Svensson. Många kommuner har
              ännu inte riktigt gjort kartläggningsarbetet. Därför har vi nog
              inte riktigt sett omfattningen av det omställningsarbete som kommer
              att ske både i kommuner och i fristående skolor.
            </seg>
            <seg n="679863b9">
              Det finns två saker att göra. Antingen kan man vänta och bara
              utvärdera det efteråt och se att det inte gick så bra, eller så
              lyssnar man på de farhågor som finns redan nu och försöker skapa
              tydlighet i informationen redan från början. Jag tror att det
              skulle lugna många i processen. Jag ser att det är väldigt många
              som fortfarande är oroliga över att beskeden från regeringen och
              myndigheterna inte är tillräckligt tydliga. Jag tror att fortbildningsinsatserna
              är underskattade i den här reformen. Det lär vi få återkomma till,
              inte minst i nästa budgetarbete.
            </seg>
          </u>
          <note type="speaker" n="012a4d8b">
            Anf. 41 MICHAEL SVENSSON (M) replik:
          </note>
          <u who="michael_svensson_3bc5cb" xml:id="i-e0ec4cab791daa45-2" n="89f852b2">
            <seg n="bc63687d">
              Herr talman! Regeringen har avsatt pengar till 2014 för ett fortsatt
              lärarlyft. Det finns naturligtvis en möjlighet att det inte kommer
              att räcka under den sista delen av mandatperioden. Om ekonomin
              tillåter och det visar sig att det behövs kommer regeringen att
              försöka sätta av mer pengar för vidareutbildning.
            </seg>
            <seg n="6737aea5">
              Vi delar också åsikten att det är viktigt att följa upp reformen.
              Annars är risken att en del skolledare och kommuner vaknar upp
              något chockartat till hösten och även nästa år. Det är oerhört
              viktigt att vi går ut med information till alla kommuner.
            </seg>
          </u>
          <note type="speaker" n="0b4ef04e">
            Anf. 42 RICHARD JOMSHOF (SD) replik:
          </note>
          <u who="richard_jomshof_aea762" xml:id="i-34b213ca5f53fe39-1" n="6aa0855a">
            <seg n="0d1fb895">
              Herr talman! Jag fick delvis svar på min första fråga genom svaret
              på den fråga som Mikael Damberg ställde. Den gäller omställningsarbetet.
              Jag delar de farhågorna. Jag tror inte att regeringen riktigt
              har förstått vilket enormt arbete det här kommer att innebära.
              Jag vill än en gång säga att jag tycker att legitimationen som
              grundtanke är mycket bra. Jag välkomnar förslaget, och jag välkomnar
              reformen, men jag tror inte att det är tillräckligt.
            </seg>
            <seg n="4244fa63">
              Om jag förstår det hela rätt ska ni nu ut och informera och tala
              om vikten av att kommunerna tar sitt ansvar och så vidare. Det
              är så jag tolkar svaret, men frågan är om det är tillräckligt.
              Även om reformen inte är genomförd tycker jag ändå att detta är
              någonting som man skulle ha börjat med mycket tidigare.
            </seg>
            <seg n="a3f29a0c">
              Den bild jag har fått från vissa kommuner är att man inte riktigt
              vet hur man ska göra. Man är rädd att det kommer att kosta för
              mycket. Man har en känsla av att regeringen inte tar sitt ekonomiska
              ansvar i frågan. Men det är möjligt att vi kommer att få se någonting
              annat framöver, vilket jag hoppas.
            </seg>
            <seg n="8517b525">
              Den andra frågan som jag vill trycka lite mer på handlar om det
              som jag tog upp i mitt anförande. Jag förstår inte varför ni bygger
              in dessa undantag där vissa lärargrupper ska undantas. Om vi nu
              ska införa den här lärarlegitimationen, varför inte göra det rätt
              från början? Varför ge upp? Varför säga att de här grupperna ska
              slippa de här kraven? De här eleverna får helt enkelt inte samma
              rätt som alla andra elever att ha legitimerade lärare. Jag tycker
              att det är en enorm brist i förslaget, och jag beklagar det. Jag
              skulle vilja ha ett svar på hur ni egentligen tänker, för jag
              förstår det inte.
            </seg>
          </u>
          <note type="speaker" n="8651ccd5">
            Anf. 43 MICHAEL SVENSSON (M) replik:
          </note>
          <u who="michael_svensson_3bc5cb" xml:id="i-e0ec4cab791daa45-3" n="89f852b2">
            <seg n="83d73036">
              Herr talman! Låt mig börja med själva reformen. Någonstans måste
              man trycka på startknappen. Tveksamhet och oro ute i kommunerna
              får inte göra att man väntar med en väldigt angelägen reform.
              Men däremot krävs det naturligtvis att Skolverket och alla andra
              berörda myndigheter är så aktiva som möjligt på den här punkten.
            </seg>
            <seg n="1ec70960">
              Undantagen gäller bland annat yrkeslärare. Där förutsätter vi
              att de är utbildade yrkeslärare. Det kan vara snickare, mekaniker
              och andra som undervisar. Det kan också vara lärare i modersmål.
              Där sker det inte någon större förändring mot hur det är i dag.
              Där känner vi inte heller någon oro.
            </seg>
          </u>
          <note type="speaker" n="5ba38893">
            Anf. 44 RICHARD JOMSHOF (SD) replik:
          </note>
          <u who="richard_jomshof_aea762" xml:id="i-34b213ca5f53fe39-2" n="6aa0855a">
            <seg n="005cf73c">
              Herr talman! Jag känner oro. När jag läser propositionen får
              jag bilden av att man i vissa fall kanske inte har gett upp men
              på förhand bestämt sig för att det inte går att hitta utbildade
              lärare i de här grupperna. Jag tycker att det är fel. I propositionen
              och när man väl genomför reformen kan man tala om att man har
              det här kravet, det ska gälla alla lärargrupper, så enkelt är
              det, och nu ser vi till att genomföra det.
            </seg>
            <seg n="f77c8300">
              Jag tycker som sagt att det är ett jätteproblem att vissa grupper
              ska undantas. Jag tycker att ni ger upp från början. Jag beklagar
              det. Jag hoppas att det här är någonting som kommer att förändras
              framöver, men jag förstår inte varför man inte gör det rätt från
              början.
            </seg>
          </u>
          <note type="speaker" n="619867e7">
            Anf. 45 MICHAEL SVENSSON (M) replik:
          </note>
          <u who="michael_svensson_3bc5cb" xml:id="i-e0ec4cab791daa45-4" n="89f852b2">
            <seg n="a87bcd17">
              Herr talman! Jag kan bara lova att vi inte har gett upp på något
              sätt. Vi har bara startat vår resa mot en ny och bättre skola.
              Inte sedan 1842 när den allmänna folkskolan infördes har det skett
              fler reformer, och det kommer att genomföras fler framdeles. Vi
              fortsätter att kämpa för att vi ska vi få en utbildning i världsklass.
            </seg>
          </u>
          <note type="speaker" n="21823cbd">
            Anf. 46 TINA ACKETOFT (FP):
          </note>
          <u who="tina_acketoft_74474c" xml:id="i-7be09cf15b488fe6-2" n="beb5dd0f">
            <seg n="78dbcc40">
              Herr talman! Kära vänner! Hur många av oss skulle ärligt talat
              vilja bli diagnostiserade före en operation av en icke legitimerad
              läkare? Hur många av oss skulle vilja genomgå denna operation
              utförd av samma icke legitimerade läkare? Jag tror att vi alla
              vill och utgår ifrån att den läkare vi besöker är välutbildad
              med minst godkända resultat och att han eller hon har praktiserat
              under noga övervakning av meriterade kolleger för att först efter
              det få ett slutår ute i verksamheten där man blir godkänd och
              därefter får sin legitimation. Läkare är livsviktiga, och det
              är lärare också. Det tror jag att vi alla är överens om, annars
              hade vi inte valt detta utskott.
            </seg>
            <seg n="e693130e">
              Åren 2011 och 2012 kan gå till historien som skolreformens stora
              år. Nu börjar alla de åtgärder som Alliansen har planerat att
              komma på plats. Vi vet varför alliansregeringen hela tiden har
              haft fokus på skolfrågorna. Från att ha varit en hyfsat stark
              bildningsnation har vi sett konsekvent sjunkande skolresultat,
              elever och lärare som upplever att skolan är en stökig arbetsplats
              och ett minst sagt sviktande söktryck till våra lärarutbildningar.
              Samtidigt som vi alla talade om att Sverige skulle konkurrera
              med kunskapen höll kunskapsfundamenten på att raseras.
            </seg>
            <seg n="cecc9cee">
              Herr talman! Det finns inte en enda lösning. Det finns ingen
              quick fix för svensk skola. Det är därför det nu genomförs så
              många olika reformer inom så många olika områden från förskolan
              till forskningen. Men ingen operation i hela världen kommer att
              lyckas, oavsett hur fina salar, instrument och medicinska teorier
              det finns, om det inte finns välutbildade, motiverade och praktiskt
              kunniga läkare, och detsamma gäller för skolan. Den enskilt viktigaste
              faktorn för skolan är lärarna, och det tror jag att vi är överens
              om.
            </seg>
            <seg n="0abbd548">
              Det är därför alliansregeringen skiftade fokus och har lagt om
              lärarutbildningen för att återigen uppvärdera ämneskunskapen.
              Man måste vara behörig för att undervisa i sitt ämne och på den
              nivå man går in, men det räcker inte. Om vi ska lyckas att attrahera
              en ny generation lärare måste statusen på yrket höjas. Det kommer
              inte att räcka med en ny utbildning eller tydligare befogenheter
              för lärare, som den nya skollagen stipulerar. Vi måste också tydligt
              visa att man bara har tillträde till läraryrket om man har visat
              att man verkligen kan leva upp till de höga krav som vi ställer
              på dem som ska utveckla och utbilda vår nästa generation. Lärare
              är ingenting som vem som helst kan bli. Det är ingen mänsklig
              rättighet att få vara lärare.
            </seg>
            <seg n="c68454b9">
              Därför är det så viktigt att man under ett praktikår efter lärarutbildningen
              får handledning i det praktiska arbetet, blir bedömd och förhoppningsvis
              får sin lärarlegitimation efter det. Det är det yttersta beviset
              på lärarlegitimitet, på en yrkeslegitimitet.
            </seg>
            <seg n="cddf51c4">
              Genom att det ställs höga krav på kompetens och lämplighet ökar
              också rättssäkerheten för eleverna. Eftersom det blir möjligt
              att återkalla en legitimation innebär det ett extra skydd.
            </seg>
            <seg n="a17c7130">
              Precis lika viktigt som det är att kvaliteten säkras är det att
              det finns flera vägar in i yrket. Därför måste en legitimation
              eller en annan högskoleutbildning som ger tillräckliga ämneskunskaper
              kunna kompletteras med ytterligare behörighet om man vill vidareutbilda
              sig. Det är också en väg in om man har yrkeskunskaper som validerats
              och därefter kompletterats med en pedagogisk utbildning. En lärare
              eller en förskollärare ska också kunna ha en utländsk lärarexamen
              eller legitimation som grund för en senare svensk legitimation.
              Vi behöver många typer av kompetens i den svenska skolan för att
              kunna möta globaliseringen, men vi behöver legitimerad kompetens.
            </seg>
            <seg n="8c7c6151">
              Herr talman! Mina allianskolleger har som vanligt förtjänstfullt
              gått igenom detaljerna i förslaget, så jag kommer bara att uppehålla
              mig vid några små detaljer.
            </seg>
            <seg n="a0472c96">
              Det ligger i oppositionens roll att kritisera den förda politiken.
              Det vet vi. Det har vi själva varit med om. Det är kul men inte
              speciellt fruktbart. Om man har som målsättning att vara någonting
              utöver en ledamot i opposition vore det kanske klädsamt att komma
              med några egna förslag. Låt oss titta på de förslag som föreligger.
            </seg>
            <seg n="3ea17846">
              Miljöpartiet säger att införandet av lärarlegitimation kan komma
              att bidra till att förbättra utbildningen och förändra läraryrket.
              Man är positiv till lärarlegitimation och därför yrkar man avslag.
              Är det någon mer än jag som tycker att logiken brister?
            </seg>
            <seg n="99fcd0ab">
              Vänsterpartiet säger som vanligt att det viktigaste är att lärare
              är mer behöriga men att det ändå kan vara motiverat att införa
              lärarlegitimation. Man föreslår därför att en godkänd lärarutbildning
              ska ge legitimation. Fortfarande samma retorik som vi är så vana
              vid. Varför fortsätter vi inte som vi alltid har gjort? Det var
              ju så bra så. Inga nya, konkreta förslag alltså.
            </seg>
            <seg n="2eaaccc2">
              Socialdemokraterna och Sverigedemokraterna tillsammans välkomnar
              förslaget på lärarlegitimation men menar att systemet kan behöva
              utvecklas, att regeringen kan ha underskattat omställningsarbetet
              i skolor och kommuner och att det är viktigt att både stat och
              huvudmän genomför erforderliga utbildningsinsatser. Jag håller
              med Mikael Damberg. Däremot tror jag inte att systemet kan behöva
              utvecklas. Jag utgår från att alla system behöver utvecklas. Alla
              system behöver kontrolleras, mätas och utvecklas. Därför kan kanske
              Socialdemokraterna och Sverigedemokraterna tillsammans med mig
              och mina kolleger uppskatta att det tydligt står i betänkandet
              att tid bör avsättas för mentorn och den nyutexaminerade för att
              den nya läraren ska ges goda förutsättningar att komma in i yrket.
            </seg>
            <seg n="2b184ec8">
              Mikael Damberg säger att det är viktigt att vi lyssnar till den
              oro som finns ute i verksamheten. Det håller jag i allra högsta
              grad med om. Det är alltid viktigt att lyssna. Det är alltid viktigt
              att mäta. Det är alltid viktigt att korrigera de eventuella fel
              som uppstått. Däremot är det mot principen om huvudmännens självstyre
              att detaljreglera exakt vilken tid som bör avsättas med mentorn
              under introduktionsåret.
            </seg>
            <seg n="fb8c9543">
              Vi vet att Statens skolverk ska utarbeta mål för introduktionen
              liksom mål för rektors och förskolechefs bedömningar. För att
              stödet ska bli så bra och väl anpassat som möjligt ska rektor
              alltså se till att det finns en plan för introduktionsperioden,
              rektorsutbildningen ska innehålla ett avsnitt om introduktionen
              och Skolverket ska utfärda råd och stöd. Där har vi kontrollfunktionerna.
              Jag säger fortfarande att vi under tiden måste lyssna på verksamheterna
              och eventuellt genomföra korrigeringar till dessa.
            </seg>
            <seg n="33c167e1">
              Det finns också en oro för att pengarna inte ska räcka. Det finns
              alltid en oro för att pengarna inte ska räcka. Under den tid jag
              var kommunpolitiker skällde jag ständigt och jämt på riksdag och
              regering för att de avsatte för lite pengar. Det ligger så att
              säga i rollen ute i de kommunala verksamheterna att man ska göra
              det. Men vi vet att i budgetpropositionen för 2011 har regeringen
              avsatt 60 miljoner för administration av systemet och 160 miljoner
              för 2012. Därefter avsätts 260 miljoner vartdera året. Det är
              inte nålpengar.
            </seg>
            <seg n="fd9db672">
              Uppföljningen visar att Lärarlyftet är den största statliga fortbildningssatsningen
              någonsin under 20072010. Det avsattes 4,3 miljarder kronor för
              det, och det har bidragit till lärarnas kunskapsutveckling för
              att förbättra undervisningen. Den satsningen fortsätter parallellt
              men nu med ändrad inriktning, mot lärare som undervisar i andra
              ämnen än de har behörighet för och som därför behöver komplettera
              sin utbildning. Mer än 1 ½ miljard avsätts för Lärarlyftets steg
              2 under det närmaste året. Till det kommer 450 miljoner kronor
              för vidareutbildning av de lärare som saknar lärarexamen.
            </seg>
            <seg n="c8220c32">
              Det måste lyssnas och vi måste korrigera, men detta är definitivt
              ett steg i rätt riktning både för att undervisningen av våra barn
              ska bli bättre och för att läraryrket som sådant ska få högre
              status.
            </seg>
            <seg n="9be15a63">
              Slutligen, herr talman, vill jag citera Lärarförbundets ordförande
              Eva-Lis Sirén som i dag är en mycket lycklig kvinna, kan jag meddela.
              Låt mig för protokollet säga att jag är minst lika förtjust i
              det andra lärarförbundet; detta är alltså inte någon som helst
              markering vad gäller lärarförbunden. Eva-Lis Sirén skriver: Är
              det lönt att bli lärare? Nej, är svaret, det är det inte, men
              det måste bli det.
            </seg>
          </u>
          <note n="a735cbd8">
            Med den lilla hälsningen till skolhuvudmän, fackförbund och kommuner
            yrkar jag bifall till utskottets förslag i betänkandet och avslag
            på motionerna.
          </note>
          <note n="36c3b407">
            I detta anförande instämde Karin Granbom Ellison och Christer
            Nylander (båda FP) samt Camilla Waltersson Grönvall (M) och Annika
            Eclund (KD).
          </note>
          <note type="speaker" n="35616f5f">
            Anf. 47 RICHARD JOMSHOF (SD) replik:
          </note>
          <u who="richard_jomshof_aea762" xml:id="i-34b213ca5f53fe39-3" n="6aa0855a">
            <seg n="06b0855b">
              Herr talman! Tina Acketoft gör en liknelse där hon säger att
              ingen vill bli opererad innan man blivit diagnostiserad av en
              utbildad läkare. Det var så jag tolkade det hon sade i sitt anförande.
              Jag kan bara hoppas att Alliansen inte genomför en framtida sjukvårdsreform
              på samma sätt som de nu driver igenom reformen om lärarlegitimation.
              Det skulle i så fall innebära att vissa läkargrupper fick verka
              och kanske även operera utan legitimation medan andra skulle behöva
              legitimation. Det vore inte speciellt trevligt för de patienterna.
              Jag tycker nog att den liknelsen haltar något.
            </seg>
            <seg n="5f2eb459">
              Jag skulle gärna vilja höra hur Acketoft resonerar i sammanhanget.
              Hur får hon ihop den liknelsen? Jag förstår inte hennes anförande.
              Alliansen genomför nu, vilket jag konstaterade i mitt förra inlägg,
              en reform som innebär att vissa lärargrupper undantas.
            </seg>
          </u>
          <note type="speaker" n="a23db3ce">
            Anf. 48 TINA ACKETOFT (FP) replik:
          </note>
          <u who="tina_acketoft_74474c" xml:id="i-7be09cf15b488fe6-3" n="beb5dd0f">
            <seg n="93023667">
              Herr talman! I vanliga fall tycker jag att Sverigedemokraterna
              är ett ytterst pragmatiskt parti, men helt plötsligt börjar de
              bli väldigt teoretiska. Richard Jomshof skriver i sin reservation,
              när det gäller just undantaget från krav på legitimation, att
              de inser att det kan finnas stora problem med att hitta personer
              i dessa grupper som över huvud taget skulle kunna bli legitimerade.
              Det tror jag lite grann är grunden till att vi har resonerat som
              vi gjort.
            </seg>
            <seg n="3d49d284">
              Det finns i yrkeskårer människor som är extremt lämpliga att
              bli lärare, men det finns helt enkelt inte tillräckligt många.
              Därför skriver vi på flera ställen att det är regeringens och
              allianspartiernas yttersta målsättning att alla lärare ska vara
              legitimerade, men vi inser också att vissa grupper inte kommer
              att finnas.
            </seg>
            <seg n="50519bcb">
              När det till exempel gäller yrkes- och modersmålslärare, de kategorier
              som Jomshof här anför, kan de självklart också bli legitimerade.
              Det står tydligt i betänkandet att utskottet hoppas att en strävan
              efter att alla lärare ska bli legitimerade finns. Det står klart
              och tydligt. Vi är dock fullständigt medvetna om att som det är
              i dag finns inte den möjligheten. Men vi arbetar för det.
            </seg>
          </u>
          <note type="speaker" n="b6df450a">
            Anf. 49 RICHARD JOMSHOF (SD) replik:
          </note>
          <u who="richard_jomshof_aea762" xml:id="i-34b213ca5f53fe39-4" n="6aa0855a">
            <seg n="7ef4e626">
              Herr talman! Jag skriver i reservationen att jag kan förstå att
              det kan finnas problem under en övergångsperiod. Det är en sak,
              men det är något helt annat att göra som ni, Tina Acketoft, kapitulera
              och säga att vissa lärargrupper ska inte behöva det. Som jag sade
              tidigare: Varför inte göra det rätt från början?
            </seg>
            <seg n="b4475be9">
              Jag vill än en gång säga att jag verkligen hoppas att ni inte
              genomför en framtida sjukvårdsreform på samma sätt.
            </seg>
          </u>
          <note type="speaker" n="e8f608b3">
            Anf. 50 TINA ACKETOFT (FP) replik:
          </note>
          <u who="tina_acketoft_74474c" xml:id="i-cf22c816165667ce-1" n="beb5dd0f" next="i-6e7417a858246c03-1">
            <seg n="61901088">
              Herr talman! Parallellen mellan sjukvården och lärarkåren ska
              kanske inte dras in absurdum. Jag tror att Richard Jomshof förstår
              att det är viktigt att vi har en stor bredd på lärarna. Målsättningen
              är att alla lärare ska vara legitimerade, men det finns grupper
              där det inte är möjligt. Då är det viktigare att vi ser till att
              det finns modersmålsundervisning i skolorna så att de barn som
              kommer till Sverige får möjlighet att utveckla både sitt modersmål
              och svenskan.
            </seg>
            <seg n="78830a16">
              Min förhoppning är att vi så småningom inte ska behöva tala om
              modersmålsundervisning över huvud taget utan om språkundervisning
              med olika pedagogiska inriktningar. Dithän vill vi driva politiken
              med tiden. Till dess får vi se till att lärare i så hög grad som
              möjligt är legitimerade, välutbildade och motiverade och har den
              status som de förtjänar.
            </seg>
          </u>
          <note n="6999febd">
            Anf. 51 ULRIKA CARLSSON i Skövde (C):
          </note>
          <u who="tina_acketoft_74474c" xml:id="i-6e7417a858246c03-1" n="beb5dd0f" prev="i-cf22c816165667ce-1">
            <seg n="64e5119c">
              Herr talman! Ännu en dag på jobbet när man får känna stolthet
              över att vi arbetar så målmedvetet för att på olika sätt skapa
              framgångsrika skolor. Centerpartiet och våra allianskolleger tog
              från första stund tag i de utmaningar som finns för att just stärka
              kvaliteten. Sedan kan vi diskutera hur lång tid detta kommer att
              ta, vilket tagits upp tidigare i debatten, och vad det är vi behöver
              göra. Jag tror att det är oerhört viktigt att se att vi steg för
              steg fattat viktiga beslut för att få en mer framgångsrik skola.
            </seg>
            <seg n="59b58d50">
              Det finns, och har funnits under lång tid, nedåtgående trender
              när det gäller elevers resultat. Det är klart att det oroar oss
              mycket och av många olika anledningar. Men de satsningar som gjorts
              har i utvärderingar redan visat att man har höjt lärares kompetens.
              I betänkandet står att läsa beträffande utvärderingen av Lärarlyftet,
              som är en satsning på över 4 miljarder kronor 20072010, att det
              inneburit förbättringar i lärares kompetens men också i den undervisning
              som sker.
            </seg>
            <seg n="0e30ee6f">
              Den nya lärarutbildningen från förskola till gymnasieskola är
              en oerhört viktig del. Det görs satsningar på läsa-skriva-räkna,
              speciallärare och ett förstärkt pedagogiskt uppdrag i förskolan.
              Det är bara några exempel på olika delar som vi har gjort.
            </seg>
            <seg n="2111873a">
              Vid de seminarier där vi har lyft fram de övergripande målsättningarna
              om att skapa framgångsrika skolor återkommer hela tiden lärarens
              oerhört viktiga roll för elevernas kunskapsutveckling. Ibland
              har debatten lite felaktigt kommit att handla om kepsar och mobiler
              och om på vilket sätt vi skapar ordning och reda. Egentligen handlar
              den om på vilket sätt man skapar studiero och en god arbetsmiljö,
              så att alla barn kan lära sig så mycket som möjligt.
            </seg>
            <seg n="8e5fca09">
              Herr talman! Lärarlegitimationen som vi debatterar och beslutar
              om i dag är ännu ett steg på vägen för att säkra kvaliteten i
              den svenska skolan. Vi vill att våra elever ska ha riktigt bra
              lärare. Sedan vet vi att lärare lever under styrning från väldigt
              många olika håll. Man styrs av de policy- och styrdokument som
              vi beslutar om i Sveriges riksdag. Det handlar om kursplaner,
              läroplaner och så vidare. Man styrs av kommunala styrdokument.
              Arbetsgivare och rektorer är ansvariga för styrningen på olika
              sätt. Elever och föräldrar har och ska ha ett stort inflytande
              över det arbete som sker i skolan, och den rollen har också stärkts
              i den nya skollagen.
            </seg>
            <seg n="921dc83c">
              Men framför allt är det läraren själv som styr sitt arbete, och
              det är ett oerhört betydelsefullt arbete. Det handlar om att skapa
              förtroende, att motivera och att öppna dörrar mot helt nya världar.
              Det gäller oavsett om eleven är en yngre person, 7 år gammal,
              under sitt första skolår, eller en 1314-åring, som ibland känner
              en viss skoltrötthet. Att kunna öppna dörren till nya världar
              är oerhört viktigt.
            </seg>
            <seg n="aef3c378">
              Här handlar det om lärarskickligheten, som är en viktig faktor.
              Från politiskt håll vill vi på olika sätt ge verktygen, så att
              man kan vara en duktig lärare.
            </seg>
            <seg n="3a784c09">
              Karriärvägar har under många år diskuterats på olika sätt. Det
              har nämnts tidigare i debatten och jag tycker att det är viktigt
              att lyfta fram att lektorers möjlighet att verka från förskola
              till gymnasieskola blir en viktig karriärväg för en del lärare,
              både med avseende på den egna professionella utvecklingen och
              med avseende på den verksamhetsutveckling som kommer att ske och
              som vi ser i satsningar på forskarskolor och så vidare. Verksamhetsutvecklingen
              kommer att vara betydelsefull.
            </seg>
            <seg n="c8911f54">
              Herr talman! Det är positivt att det finns en så bred samsyn
              när det gäller lärarlegitimation. Tina Acketoft beskrev tydligt
              oppositionens olika delar i den här samsynen. Jag uppskattar verkligen
              att man från det största oppositionspartiet lyfter fram lärarlegitimationen
              som viktig. Man pekar på ett antal faktorer där man är lite ifrågasättande.
              Självklart ser också vi i allianspartierna ett stort behov av
              att följa detta. Det kan alltid diskuteras hur mycket resurser
              man har avsatt och inte. Vi kommer att följa upp de resurser som
              är avsatta. Vi kommer att följa kommunernas arbete med detta på
              olika sätt, och vi kommer att se om vi behöver korrigera det hela
              på något sätt.
            </seg>
            <seg n="a99f473c">
              Det lämnas dock inte helt oskrivet hur man ska göra, utan Skolverket
              kommer att få i uppdrag att ta fram allmänna råd och riktlinjer
              för hur introduktionsåret ska fungera. Det är viktigt att man
              kan kvalitetssäkra det.
            </seg>
            <seg n="49b0cddb">
              Man tycker att lärarutbildningen på olika sätt ska kvalitetssäkra
              alla dem som genomgår den. Men vi vet också att en del som genomgår
              lärarutbildningen inte är de bäst lämpade att vara lärare. Då
              ser jag introduktionsåret som en viktig kvalitetssäkrande faktor,
              så att det blir de som passar bäst för läraryrket som får sin
              legitimation.
            </seg>
            <seg n="ae8d7292">
              Introduktionsåret är givetvis en viktig väg in i läraryrket.
              Just därför är det viktigt att det finns allmänna råd och riktlinjer.
              Det är klart att det finns olika behov hos dem som kommer ut från
              lärarutbildningen beroende på vilka åldrar de ska undervisa i,
              vilka tidigare erfarenheter de har och så vidare, men det är viktigt
              att man alltid kan säkra en god kvalitet under introduktionsåret.
            </seg>
            <seg n="54a96406">
              Jag vill än en gång poängtera att vi måste vara lyhörda. Ett
              sådant här omfattande omställningsarbete kommer att ta tid, och
              vi kommer givetvis att följa det nära för att det ska bli den
              kvalitetsreform som vi förväntar oss.
            </seg>
            <seg n="ae666e8a">
              Det har tidigare diskuterats om de undantag som görs från kravet
              på legitimation. Man undantar faktiskt ingen från att kunna bli
              legitimerad, men vi ställer inte i det här läget kravet att alla
              måste vara legitimerade. Validering har nämnts som en viktig faktor,
              och vi kommer att följa det noga för att se hur man validerar
              de lärare som i dag finns i skolan med hänsyn till det utbildningsbehov
              som de eventuellt har för att nå behörighet.
            </seg>
            <seg n="1782c789">
              Herr talman! Jag är glad och stolt över att i dag få yrka bifall
              till propositionen om lärarlegitimation för att ytterligare förstärka
              kvalitetssatsningen i den svenska skolan och att öka lärarnas
              status.
            </seg>
          </u>
          <note n="6114fde8">
            I detta anförande instämde Annika Eclund (KD).
          </note>
          <note type="speaker" n="6c4f604b">
            Anf. 52 ANNIKA ECLUND (KD):
          </note>
          <u who="annika_eclund_8dbf9a" xml:id="i-6039b98e6e74c79f-1" n="58e63cd6">
            <seg n="e173e510">
              Herr talman! Jag vill börja med att utropa: Äntligen! Äntligen
              kommer lärarlegitimationen att bli verklighet. Det är en mycket
              välkommen reform för att öka kvaliteten i svensk skola.
            </seg>
            <seg n="5f2ef730">
              Det är oroande att resultaten i den svenska skolan har sjunkit
              under de senaste årtiondena. Men alliansregeringen har tagit de
              låga resultaten på allvar och lagt om skolpolitiken genom att
              införa en lång rad reformer, som ny gymnasieskola, nya läroplaner,
              ett nytt betygssystem, lärlingsutbildningar, fler nationella prov
              och en modern skollag. I dag ska vi besluta om lärarlegitimationen,
              som kommer att bli en av de viktigaste pusselbitarna när det gäller
              att öka resultaten hos eleverna men också att höja lärarnas status.
            </seg>
            <seg n="f3b4b870">
              Herr talman! Ingen skulle komma på tanken att prova ut nya glasögon
              hos någon annan än en legitimerad optiker eller att låta någon
              annan än en legitimerad läkare operera bort ens blindtarm. Men
              hittills har vi kunnat skicka det värdefullaste vi har, nämligen
              våra barn, till en skola som vi inte vet om den har pedagogiskt
              utbildad personal. Även om kanske samtliga av skolans lärare har
              lärarexamen garanterar det ändå inte att de är behöriga i de ämnen
              de undervisar i. Det är inte ovanligt att en utbildad lågstadielärare
              undervisar i matematik på högstadiet eller att en lärare som är
              utbildad för högre åldrar ska lära barn att läsa utan att ha någon
              utbildning i läsinlärning. Det säger sig självt att resultaten
              blir därefter. Situationen jag beskriver är mycket vanligare än
              man tror, och rektorer och huvudmän har faktiskt ganska dålig
              koll på vad personalen har för bakgrund. Lärarlegitimationen kommer
              att göra det tydligt vem som är behörig för det arbete man utför.
            </seg>
            <seg n="7f148a6e">
              Herr talman! Var femte lärare i den svenska skolan saknar i dag
              behörighet att undervisa, och det är inte acceptabelt. Den här
              gruppen kommer även fortsättningsvis att vara anställd inom skolan,
              men eftersom de inte kommer att få sätta betyg sätter det press
              på kommunerna att ge dem fortbildning så att de blir behöriga.
              Här kommer det andra steget i Lärarlyftet in som en viktig del
              i att göra det möjligt att på sikt ha endast behöriga lärare på
              våra skolor.
            </seg>
            <seg n="2419d026">
              Under många år har jag sett lärare som valt att satsa på en lång
              utbildning, med tillhörande studieskulder, bli anställda på en
              skola och sedan, när tjänster ska fördelas, ha fått stå tillbaka
              för någon som undervisar i ämnen som han eller hon inte har formell
              behörighet i. Detta är inte rimligt.
            </seg>
            <seg n="5bc58ae0">
              Herr talman! Legitimationen innebär en auktorisering av läraryrket
              och klargör att lärares arbete är ett myndighetsutövande, då endast
              legitimerade lärare kommer att få sätta betyg. Legitimationen
              är samtidigt en kvalitetsgaranti, då legitimationen kan återkallas
              från lärare som inte sköter sitt uppdrag. Grov oskicklighet i
              yrkesutövningen eller grova brott ska leda till indragen legitimation.
              Detta innebär en trygghet för alla som jobbar i skolan. I bästa
              fall är också lärarlegitimationen ett första steg i en bättre
              löneutveckling för lärarkåren.
            </seg>
            <seg n="f1a86fbc">
              Herr talman! Efter att ha jobbat i skolan under åtskilliga år
              då jag med egna ögon har sett hur man i princip har kunnat plocka
              in vem som helst att undervisa i skolan och dessutom gett dem
              befogenhet att sätta betyg är det stort att i dag kunna stå här
              och vara en av dem som i eftermiddag kommer att trycka på ja-knappen
              när vi voterar i den svenska riksdagen om regeringens proposition
              om lärarlegitimationen. Det är stort! Det kommer att höja mina
              kollegers status. Det kommer att göra att fler vill bli lärare.
              Det kommer att garantera att våra barn och ungdomar får undervisning
              av professionella människor. Det är en trygghet för eleverna och
              för deras föräldrar att de vet att det bara är behöriga lärare
              som utövar yrket.
            </seg>
            <seg n="81af9f5c">
              Herr talman! En skola i världsklass är en förutsättning för att
              Sverige ska vara ett framgångsrikt land också i framtiden. Att
              kvalitetssäkra läraryrket genom lärarlegitimationen är ett mycket
              viktigt steg i den riktningen. Jag yrkar därmed avslag på motionerna
              och bifall till utskottets förslag i betänkandet och till propositionen
              i dess helhet.
            </seg>
          </u>
          <note n="7c5a4e81">
            I detta anförande instämde Ulrika Carlsson i Skövde (C).
          </note>
          <note n="1e2c1f50">
            Överläggningen var härmed avslutad.
          </note>
          <note n="a681c68e">
            13 § Begäran om skrivelse från regeringen inför EU:s vårtoppmöte
          </note>
          <note n="e62f6673">
            Föredrogs
          </note>
          <note type="speaker" n="b19f6c87">
            Anf. 53 ANNA KINBERG BATRA (M):
          </note>
          <u who="anna_kinberg_batra_c34f96" xml:id="i-3645cb75deaddebd-0" n="a7ac2a94">
            <seg n="db107d37">
              Herr talman! Jag ska börja med att yrka bifall till reservationen,
              och jag ska återkomma till varför.
            </seg>
            <seg n="71530210">
              I går presenterade Statistiska centralbyrån siffror för den svenska
              ekonomin för fjärde kvartalet förra året. Det var nya rekord som
              uppmättes på 7,3 procent. Även på årsbasis ser det ut som att
              den svenska tillväxten är stark och slår de prognoser vi hade
              i budgetpropositionen för förra året.
            </seg>
            <seg n="f4b3caa4">
              Samtidigt bedömer EU-kommissionen att tillväxten i EU-området
              i snitt blir under 2 procent i år och i eurozonen närmare 1 ½
              procent. Sverige har stabila och välskötta statsfinanser men är
              omgivet av ganska mycket europeisk oro. Det skulle behöva hända
              betydligt mer för att få fart på konkurrenskraften i Europa i
              en värld där Kina och Indien utmanar oss på allvar.
            </seg>
            <seg n="c4b75eb2">
              OECD-chefen Gurria som nyligen var i Helsingfors beskrev Sverige
              som en välskött ö i oroliga vatten. Utan att dra den metaforen
              för långt kan man konstatera att i detta vatten bubblar det ganska
              mycket. Det kommer vågor av nya förslag. Men det är fortfarande
              för lite substantiellt innehåll i form av bättre ekonomi i de
              berörda länderna.
            </seg>
            <seg n="7e78ca3b">
              Det är viktigt att Europas länder tar sitt ansvar och får ordning
              och reda i sina respektive statsfinanser för att vår gemensamma
              ekonomi ska vara stark. Det finns det bred samsyn om i varje fall
              på papperet. I den så kallade stabilitets- och tillväxtpakten
              ingår att hålla ordning på sina respektive länders ekonomier samtidigt
              som man river hinder mot varandra och att man inte utsätter sig
              eller sin omgivning för alltför stora överskott. I praktiken ser
              vi däremot signaler som ger större anledning till oro.
            </seg>
            <seg n="fdd0ce61">
              Vi ser exempel på hur flera länder hellre lanserar nya regler
              än att följa dem som finns. Det syns till exempel på att Sverige
              är ett av väldigt få länder som klarar underskottskraven. Det
              syns på att det kommer diverse presskonferenser och utspel. Det
              gäller till exempel initiativet till en så kallad konkurrenskraftspakt
              som kom häromveckan.
            </seg>
            <seg n="0ed6bf8a">
              Nu närmar sig det så kallade vårtoppmötet den 24 och 25 mars.
              Det är en årlig övning där stats- och regeringscheferna diskuterar
              jobben och ekonomin. Inför det möts även finansministrarna. Det
              kommer säkert att tas ytterligare olika initiativ. Det pågår konsultationer.
              Det diskuteras ett möjligt toppmöte för euroländer. Men hittills
              har vi inte sett andra konkreta förslag än de från EU-kommissionen
              som vi jobbar med redan nu och förankrar i Sveriges riksdag bland
              annat i diskussioner med finansministern i finansutskottet.
            </seg>
            <seg n="c2f90f34">
              Än så länge finns det inte så mycket annat konkret och därför
              inte så många möjligheter att ta ställning till någonting annat
              konkret. Men det finns anledning att kritisera att sådana viktiga
              frågor kastas fram på presskonferenser med mycket kort varsel
              såsom skedde inför det senaste toppmötet med stats- och regeringschefer.
              Det har både finansministern och statsministern redogjort för
              bland annat här i riksdagens kammare.
            </seg>
            <seg n="78e89ca6">
              Det är olyckligt med toppmöten där bara hälften får vara med.
              Under det franska ordförandeskapet hösten 2008 togs initiativ
              till eurozontoppmöten. Det var vi kritiska till då och har anledning
              att vara eftersom EU är ett samarbete mellan 27 länder som påverkar
              varandra och har regler för hur sådana beslut fattas.
            </seg>
            <seg n="cb53053b">
              Vi kan inte hindra andra länder att träffa varandra i vilken
              konstellation som helst eller tyskar, fransmän och andra från
              att ta olika initiativ. Men för ett medelstort land som vårt är
              det viktigt att EU fungerar inom de regler som finns för de 27
              medlemmar som är med. Det är också så vi får inflytande för väl
              kända och väl förankrade svenska positioner i sak.
            </seg>
            <seg n="31f66add">
              Det är viktigt att Sveriges riksdag även fortsättningsvis fattar
              beslut om svensk finans- och skattepolitik. Det ska knappast behöva
              påpekas i denna kammare. Det gäller även hur välfärds- och trygghetssystem
              är utformade. Det finns det nog många nationella parlamentariker
              lite runt om i EU som vill markera.
            </seg>
            <seg n="4febffb8">
              Det är också väldigt viktigt och förtjänar att påpekas att den
              svenska modellen och arbetsmarknadens parters roll för lönebildningen
              fortfarande måste respekteras. Även här finns en bred enighet.
              Det gäller till exempel när finansutskottet behandlade sitt utlåtande
              om förstärkt samordning av den ekonomiska politiken. Där var sex
              partier överens om vikten av bland annat stabila finanspolitiska
              ramverk på både nationell nivå och EU-nivå.
            </seg>
            <seg n="5b45fc3e">
              Nu diskuteras på basis av kommissionens förslag omfattande förstärkningar
              av den ekonomiska styrningen i EU- och euroområdet. Det kan vara
              relevant att göra sådana efter den kris vi har gått igenom. Detta
              sker också genom de rättsakter som är delar i dessa paket. Det
              diskuteras också enligt de metoder vi har brett i Sveriges riksdag
              och förankras djupt och till och med över blockgränserna.
            </seg>
            <seg n="bc754b5c">
              Det är svårt att se hur ett möjligt nytt initiativ från en presskonferens
              går ihop med det viktiga arbete som nu bedrivs inom EU på bred
              front på basis av kommissionens förslag. Jag kan gärna påpeka
              att vi nu befinner oss i ganska händelserika veckor inte bara
              ekonomiskt utan även politiskt och ekonomisk-politiskt.
            </seg>
            <seg n="0bedd83e">
              Finansministerrådet den 14 och 15 mars har alltid en viktig roll
              inför vårtoppmötet men kommer att ha en särskilt viktig roll nu.
              Då kan det också ha varit ett särskilt möte med eurozonens länder
              vad vi än tycker om den saken. Mot den bakgrunden har vi beslutat
              att kalla finansministern till utskottet den 17 mars för överläggningar
              om den ekonomiska politiken inför vårtoppmötet.
            </seg>
            <seg n="1d57b3ea">
              Herr talman! Så här långt är vi överens om de flesta steg i den
              kris vi nu upplevt, i varje fall väldigt brett. I Sverige har
              det under de år som vi varit medlemmar i EU och även under de
              senaste årens extrema omständigheter rått bred politisk samsyn
              i kammaren, i finansutskottet och i riksdagens EU-nämnd om hur
              den kritiska ekonomisk-politiska situationen måste hanteras. Det
              är bra och viktigt. Jag är mycket mån om att behålla den breda
              förankringen även framöver. Det gäller inte minst för att vår
              gemensamma syn som vi delar i sak ska få maximalt genomslag inom
              EU-systemet.
            </seg>
            <seg n="23fc858e">
              I de flesta av de beslut som har fattats i de steg som har tagits
              har majoriteten bestått av sex partier, det vill säga över blockgränserna,
              inklusive både Socialdemokraterna och Miljöpartiet. När det till
              exempel förra året testades förslag om att låta kommissionen förhandspröva
              nationella budgetar reagerade många nationella parlament och däribland
              det svenska.
            </seg>
            <seg n="0557261d">
              Det var riksdagens finansutskott som sade ifrån mycket skarpt
              enligt Lissabonfördragets regler för subsidiaritetsprövning. Det
              gav eko både i andra länder och i kommissionen och ska så göra.
              Sådant är väldigt viktigt.
            </seg>
            <seg n="f04025cb">
              Jag märkte som ordförande för riksdagens EU-nämnd förra mandatperioden
              också i kontakt med andra länder hur det svenska systemet för
              förankring av regeringens EU-politik tillhör de skarpare i medlemskretsen.
              Flera andra parlament, till exempel tyska Bundestag, har tittat
              på det svenska systemet och försökt efterlikna detta. En bred
              och djup förankring av regeringens EU-arbete är av största vikt.
            </seg>
            <seg n="3d73a844">
              Så har även varit fallet om till exempel Lissabonfördraget, själva
              stabilitets- och tillväxtpakten och för den delen även den svenska
              budgetlagen, som ju är förutsättningen för att vi ska vara överens
              om stramheten med mera.
            </seg>
            <seg n="d25b26c7">
              I dessa dagar sammanställs partigruppernas svar på den så kallade
              EUMOT-utredningen. Även detta visar att samsynen är bred över
              blockgränserna om hur vi tillämpar både regeringsform och riksdagsordning
              för god förankring av EU-arbetet. Vi brukar kunna ha olika uppfattning
              om till exempel regeringsfrågan men vara brett överens om spelreglerna.
              Det är viktigt.
            </seg>
            <seg n="dab915f8">
              Det är mot denna bakgrund som det är olyckligt att socialdemokrater,
              vänsterpartister, sverigedemokrater och tyvärr även miljöpartister
              har valt att skriva den majoritetstext som ligger på riksdagens
              bord i dag. Att bifalla den skulle nämligen innebära en nyordning
              och ett avsteg från de principer som vi brukar vara överens om
              och följa och som finns i riksdagsordning och regeringsform. Normalt
              åtnjuter de brett stöd.
            </seg>
            <seg n="b3f00919">
              Att ta fram en skrivelse om ett förslag som inte finns och som
              har kommit som ett utspel från en presskonferens skulle dessutom
              riskera att uppfattas som att Sveriges riksdag och regering bekräftar
              detta inspel och ger det officiell status. Det vore olyckligt,
              och det skulle riskera att skapa oreda och att påverka EU i en
              riktning som vi är överens om att EU inte ska gå i.
            </seg>
          </u>
          <note n="1b96a94a">
            Därför hoppas jag, och yrkar på, att kammaren i eftermiddag röstar
            nej till förslaget i betänkandet och i stället bifaller reservationen.
          </note>
          <note type="speaker" n="bfc9a64e">
            Anf. 54 CARL B HAMILTON (FP):
          </note>
          <u who="unknown" xml:id="i-2edc2881af200f19-0" n="ade9d033">
            <seg n="340f1ffa">
              Herr talman! Oppositionens förslag till skrivelse bör avslås
              av tre skäl: Förslaget är fel i sak, det är fel i form, och det
              skulle riskera att i förtid och på förhand binda Sverige vid något
              i dag okänt.
            </seg>
            <seg n="56dcdd56">
              För det första är förslaget fel i sak därför att det ännu inte
              finns något konkret förslag för Sverige att förhålla sig till.
              Det är därför omöjligt att bedöma vad som är den bästa svenska
              reaktionen på euroländernas eventuella fördjupade samarbetsplaner.
            </seg>
            <seg n="75afe4de">
              För det andra är förslaget fel i form därför att det finns snabbare
              och effektivare sätt att ta upp en sådan här preliminär fråga
              till debatt i riksdagen. Jag tänker då på möjligheten att ställa
              interpellationer till regeringen, och möjligheten att påkalla
              en aktuell riksdagsdebatt.
            </seg>
            <seg n="f2758490">
              Dessutom vill jag som ordförande i EU-nämnden påminna om att
              denna typ av frågor diskuteras och beslutas om varje vecka i riksdagens
              EU-nämnd, som till exempel Thomas Östros och Ulla Andersson dock
              valt att inte sitta med i. Dessutom har dessa frågor, som Anna
              Kinberg Batra just påpekat, varit uppe och kommer att vara uppe
              i finansutskottet både med och utan finansministern.
            </seg>
            <seg n="bd5949dd">
              För det tredje vore det direkt olämpligt att skapa ett prejudikat
              för ett vinglande Sverige vilket skulle bli fallet om Sveriges
              regering skulle börja agera internationellt på basis av en löst
              skissad text som cirkulerats på en presskonferens.
            </seg>
            <seg n="b2aeb9c9">
              I det nu aktuella fallet var Ekots reporter Herman Melzer den
              ende som såg den tysk-franska texten. EU-ländernas statsministrar
              såg den inte. Det är mycket svårbegripigt för mig att oppositionen
              vill att regeringen på en sådan lös grund ska rycka ut och binda
              Sverige vid ståndpunkter för framtiden. Thomas Östros brukar säga
              att olika saker är djupt ansvarslösa. Den här gången är det faktiskt
              en träffsäker beskrivning av Östros eget agerande och den övriga
              oppositionens försök att vara med i riksdagsbeslut som skulle
              binda Sverige i EU-politiken, utan att vi i Sverige vet vad som
              föreslås eller vad som förestår beträffande i detta fall euroländernas
              eventuella samarbetsplaner.
            </seg>
            <seg n="c09c5ad8">
              Låt mig i sak och form dessutom slå fast följande: Sverige, eller
              regeringen, förutsätter och har ingen anledning att ifrågasätta
              att EU:s fördrag fullt ut kommer att respekteras.
            </seg>
            <seg n="8ff66c7d">
              De ansträngningar som görs av Tyskland och Frankrike kan förutsättas
              ligga i linje med alla de program och åtgärder för bättre ekonomisk
              styrning som redan finns. Problemet i EU och euroområdet är ju
              inte bristen på ambitiösa texter, rådsslutsatser, formuleringar,
              målsättningar, toppmötesbeslut, riktlinjer, terminer och pakter
              utan deras genomförande och åtlydnad i praktiken.
            </seg>
            <seg n="884eeea8">
              Oppositionen försöker hota med ökad effektiv överstatlighet,
              men problemet i EU är det motsatta nämligen dominansen av en ineffektiv
              mellanstatlighet när det gäller olika ekonomiska regler och åtaganden.
            </seg>
            <seg n="9c725ac3">
              De ekonomisk-statistiska mått, analyser och analysredskap som
              kommissionen och andra EU-länder använder för att mäta till exempel
              konkurrenskraft är precis desamma som dem som våra egna myndigheter
              och forskare använder. Det kan exempelvis gälla beräkning av enhetsarbetskostnad.
              Också andra länders myndigheter, OECD, IMF och så vidare använder
              dem. Det blir konstigt om man ska börja hota med denna typ av
              argument.
            </seg>
            <seg n="b8834302">
              För att förbättra konkurrenskraften i Europa och i EU:s medlemsländer
              krävs förvisso åtgärder på hemmaplan i de olika medlemsländerna.
              Beslut som till exempel främjar produktiviteten fattas och ska
              fattas i nationella parlament, av nationella parter på arbetsmarknaden,
              av nationella myndigheter och pensionsstyrelser och så vidare.
            </seg>
            <seg n="1da64034">
              Regeringen passar och mörkar sina positioner påstår Thomas Östros
              och Marita Ulvskog i en debattartikel på Svenska Dagbladets webbplats
              i dag. Sanningen är att de två socialdemokraterna med sin kritik
              slår in öppna dörrar och utdelar det ena hårda slaget i luften
              efter det andra. Låt mig först som sist dementera ett antal påståenden
              om regeringens EU-politik som görs i artikeln:
            </seg>
            <seg n="e89598cb">
              Regeringen är emot ökat inflytande från till exempel Bryssel
              över lönebildningen. Regeringen är klockrent och tydligt för att
              den svenska modellen med självständiga parter på arbetsmarknaden
              bibehålls. Regeringen är för investeringar i kunskap och utbildning
              som metod för minskad arbetslöshet och fler jobb. Regeringen är
              emot förslag som skulle innebära att EU ska blanda sig i lönebildning
              och pensionssystem. Regeringen är för att alla EU-länder ska ha
              rätt att vara med och delta i olika typer av samarbeten när de
              så önskar förutsatt att de uppfyller uppsatta villkor. Det gäller
              till exempel Schengensamarbetet, EMU och EU-patentet. Regeringen
              är för och vill stärka den överstatliga regleringen av finanssektorn
              i EU och Sverige. Senast i går presenterade finansminister Borg
              åtgärder som Thomas Östros då instämde i. Regeringen är också,
              som bekant, för starka statsfinanser.
            </seg>
            <seg n="2d554531">
              Allt detta är ifrågasatt i artikeln. Alltså: På alla de punkter
              som Östros och Ulvskog påstår att regeringen passar och mörkar
              har regeringen tvärtom både tydliga och välbekanta positioner
              i EU-politiken. Detta vet naturligtvis Östros redan. Motivet för
              hans agerande får nog sökas på annat håll, till exempel när det
              gäller att visa fjädrarna i den pågående partiledarstriden inom
              hans parti.
            </seg>
            <seg n="de386ddf">
              Sverige som nation är inte inbjudet till eurotoppmötet den 11
              mars. Det beklagar jag. Det är en klassisk svensk linje att alltid
              försöka vara med där beslut fattas som kan komma att påverka oss.
              Så har alla svenska regeringar under efterkrigstiden agerat bland
              annat i Europapolitiken. Så bör vi göra som nation även framdeles
              för att inte eftersätta Sveriges intressen, som det står i grundlagen.
            </seg>
            <seg n="4649f2fc">
              Vi ska därför försöka armbåga oss in i rummen där beslut som
              kan ha betydelse för oss fattas. Detta är också ett argument för
              att Sverige bör vara med i eurosamarbetet. Då hade vi varit inbjudna
              till det stundande toppmötet. Nu får vi stå utanför och får försiktigt
              banka på dörren till exempelvis den finska delegationens rum för
              att få veta vad som pågår.
            </seg>
            <seg n="45774b50">
              Det leder mig över till några frågor till oppositionen: Vill
              ni att Sverige ska anstränga sig för att vara med i diskussionen
              om det som nu pågår inom eurogruppen? Eller vill ni att Sverige
              inte ska försöka delta i diskussionerna? Vill ni fortsätta den
              klassiska svenska Europalinjen med strävan efter full närvaro
              och fullt deltagande i Europas beslut?
            </seg>
            <seg n="d6f5efaa">
              Även jag yrkar bifall till reservationen.
            </seg>
          </u>
          <note type="speaker" n="315c74d6">
            Anf. 55 PER ÅSLING (C):
          </note>
          <u who="per_asling_d761ac" xml:id="i-4611bc511abce7de-0" n="165e4fdd">
            <seg n="e93db372">
              Herr talman! Jag är förundrad över att denna debatt över huvud
              taget behöver föras i Sveriges riksdag i dag.
            </seg>
            <seg n="287100b6">
              I grund och botten råder en bred samsyn om EU-frågornas hantering
              mellan fem av riksdagens partier, vilka tillsammans representerar
              mer än 80 procent av mandaten. Alltsedan det svenska EU-medlemskapets
              början har också dessa fem partier strävat efter att gemensamt
              komma fram till formerna för samråd och beslutsfattande i EU-frågorna.
            </seg>
            <seg n="03a7ab68">
              Den ordning som vi har i dag för att hantera EU-frågor är ett
              exempel på denna samsyn. Ministrar deltar på utskottssammanträden.
              Inför ministerrådsmöten och toppmöten sker samråd i EU-nämnden.
              Efter toppmötena återrapporterar regeringen direkt till kammaren,
              med möjlighet för riksdagens ledamöter att debattera resultaten.
            </seg>
            <seg n="78ea1293">
              Ett ytterligare exempel är formuleringarna om EU-medlemskapet
              i regeringsformen, beslutat i bred enighet över partigränserna.
            </seg>
            <seg n="8c618e0f">
              Låt mig konstatera att det är ett värde i en demokrati att vara
              överens om formerna för beslutsfattande och debatt och att i stället
              låta debatten handla om sakfrågor och substans. Det är en grundhållning
              som jag vet att Socialdemokraterna till fullo står bakom. Faktum
              är att Socialdemokraterna utmärkt sig genom ett starkt och entydigt
              försvar för en stark regeringsmakt, för regeringens särställning
              i utrikespolitiken och för att EU-samarbetet i stor utsträckning
              ska räknas just som utrikespolitik.
            </seg>
            <seg n="eae348f2">
              Det här gör dagens betänkande desto märkligare därför att Socialdemokraterna
              nu gör gemensam sak med tre partier som i grunden är eller måste
              anses tveksamma till EU-samarbetet som sådant och som i praktiken
              har ställt sig utanför det samförstånd som präglat formerna för
              ett svenskt EU-medlemskap.
            </seg>
            <seg n="975678a7">
              Herr talman! Jag visar gärna min respekt för en samarbetsorienterad
              och pragmatisk socialdemokrati. Med det lämnar jag själva formfrågan
              och går över till den sakfråga som föranletts av utskottsmajoritetens
              agerande.
            </seg>
            <seg n="fc1a4bdf">
              Även i sakfrågan tror jag att det råder en bred samsyn mellan
              flertalet av riksdagens partier. Sverige har förvisso tagit sig
              igenom de senaste årens finansiella turbulens väl, huvudsakligen
              på grund av den budgetdisciplin som varit vägledande för såväl
              socialdemokratiska som borgerliga regeringar. Budgetdisciplinen
              uppnås tack vare ett tydligt och stabilt ramverk för svenska offentliga
              finanser, ett ramverk som skapades under en socialdemokratisk
              ministär till följd av 1990-talets finanskris. Till dess tillkomst
              var Centerpartiet starkt pådrivande.
            </seg>
            <seg n="d81678aa">
              Men Sverige har inte varit opåverkat, och den kris som tvingat
              flera europeiska ekonomier på knä har varit ett hot mot alla europeiska
              länder. Ett av grundproblemen är naturligtvis bristande budgetdisciplin
              och rent av förakt för de konvergenskrav som ligger till grund
              för det ekonomisk-politiska samarbetet inom EU. Inte bara för
              eurons skull utan för den politiska och ekonomiska stabiliteten
              i EU, för Europas konkurrenskraft och för en fortsatt fungerande
              europeisk union är det avgörande att vi återupprättar disciplin
              och respekt för gemensamt fattade beslut.
            </seg>
            <seg n="d21b0495">
              Det är i det ljuset man ska tolka de åtgärder som föreslagits
              av kommissionen och av rådets Van Rompuy-grupp, och det är i det
              ljuset man ska se det fransk-tyska inspelet till diskussionen.
              För det är just ett inspel, och dessutom ett inspel som redan
              fått hård kritik från många håll. Jag skulle vilja säga att det
              inte finns anledning för Sveriges riksdag att agera i dag.
            </seg>
            <seg n="0bcd2d5e">
              Men vad gäller de, låt mig säga, mer seriösa förslag som lagts
              fram för att värna den finansiella stabiliteten borde de i sig
              inte vara särskilt kontroversiella. Det handlar om åtgärder för
              att övervaka makroekonomiska obalanser och om sanktioner för de
              länder som inte vidtar åtgärder. Det handlar också om förstärkning
              av stabilitets- och tillväxtpakten och minimikrav på nationella
              finansiella ramverk. Och det handlar om en permanent mekanism
              för att hantera kommande kriser.
            </seg>
            <seg n="be73a046">
              Jag har svårt att se vari det kontroversiella ligger. För Sveriges
              del är ingreppen måttliga; vi har ett stabilt ramverk med överskottsmål,
              utgiftstak och balanskrav på kommunernas ekonomi. Sverige är en
              av Europas allra starkaste ekonomier i dag, och självklart ligger
              det i vårt intresse att också andra EU-länder sköter sig.
            </seg>
            <seg n="b928b961">
              Herr talman! Självfallet måste och kommer riksdagen att engageras
              i det pågående arbetet för att öka den finansiella stabiliteten
              i Europa. Allt annat vore orimligt. Men det är inte heller rimligt
              att gå utanför de samarbetsformer som vi beslutat i bred enighet,
              vare sig man ser till processen eller till innehållet.
            </seg>
            <seg n="5c522d08">
              Låt mig avslutningsvis få yrka bifall till reservationen.
            </seg>
          </u>
          <note type="speaker" n="8e583c73">
            Anf. 56 THOMAS ÖSTROS (S):
          </note>
          <u who="thomas_ostros_ed884d" xml:id="i-eaeb7e12309c98a7-0" n="6b227b3e">
            <seg n="2c0e33c5">
              Herr talman! Låt mig inledningsvis yrka bifall till finansutskottets
              förslag i betänkande FiU45. Låt mig också ställa frågan vad EU-nämndens
              ordförande använder för metoder för att skapa majoritet i riksdagen.
            </seg>
            <seg n="a3a825a9">
              Vi har en minoritetsregering i Sverige. Europapolitiken är av
              central betydelse för Sverige. EU-nämndens ordförande borde ägna
              sig åt att skapa majoritet för EU-politiken, inte ha en så konfrontativ
              hållning när man befinner sig i minoritetsposition och använda
              uttryck som ansvarslös, hota, visa fjädrar när oppositionen helt
              enkelt vill vara med och diskutera Sveriges hållning i den viktiga
              Europafrågan, en fråga som nu debatteras vitt och brett i Europa,
              något mindre i Sverige men väldigt mycket i det övriga Europa.
              Vi menar att det är viktigt att Sverige har en ståndpunkt som
              går att urskilja och som vi argumenterar för. Särskilt vi som
              är mycket engagerade Europavänner vill se Sverige ha en tydlig
              och klar hållning.
            </seg>
            <seg n="5b4fb8f7">
              Sverige behöver en starkare Europapolitik, en tydlig linje, politiska
              prioriteringar som är tydliga. Vi kan inte bara passivt se på
              när det pågår en så viktig framtidsdiskussion inom Europeiska
              unionen.
            </seg>
            <seg n="9aab5e26">
              I dag möter flera europeiska länder mycket stora ekonomiska problem.
              Finanskrisen har drivit fram en statsfinansiell kris. Problemen
              ser olika ut i många av medlemsländerna, men gemensamt är otillräckligt
              reglerade banker, alltför omfattande privat skuldsättning och
              bristande konkurrenskraft, bristande produktivitet i medlemsländerna.
            </seg>
            <seg n="7ea1a465">
              Det behövs krafttag för att hålla samman Europa och öka Europas
              globala konkurrenskraft. Den europeiska kommissionen har föreslagit
              ett lagstiftningspaket med sex rättsakter på det ekonomiska området.
              För några veckor sedan togs ytterligare ett steg när det tysk-franska
              förslaget kring en så kallad konkurrenskraftspakt lades fram.
              Där diskuteras förslag som att EU ska ha inflytande över lönebildningen,
              att pensionsåldern ska harmoniseras, att bolagsskatter i EU ska
              harmoniseras.
            </seg>
            <seg n="adb1d7d7">
              Det är inte bara det; det här är en process som fortgår. Det
              gäller två av EU:s stora viktiga medlemsländer. Det går inte att
              bortse från och säga att det var någonting som hafsades fram på
              en presskonferens. Det är viktigt att Tyskland och Frankrike har
              en överenskommelse om vilken politik man vill driva. Min erfarenhet
              från EU är att då betyder det någonting i diskussionen.
            </seg>
            <seg n="11469c03">
              Men utvecklingen har fortsatt. I dagarna har ju kommissionens
              president, José Manuel Barroso, tillsammans med rådets president,
              Herman Van Rompuy, enligt Financial Times häromdagen börjat arbeta
              fram ett gemensamt förslag som har stora likheter med den tysk-franska
              konkurrenskraftspakten. Det är alltså två representanter från
              de riktigt tunga institutionerna i Europeiska unionen som nu arbetar
              med detta.
            </seg>
            <seg n="321a738e">
              Men var är Sveriges röst? Jag vill att Sverige ska vara i central
              position i det europeiska samarbetet. Vi ska vara med och föra
              en diskussion om vad vi vill med Europeiska unionen. Då har vi
              en minoritetsregering som här representeras av de borgerliga partierna
              som säger: Nej, det där är presskonferenser och utspel som ingen
              behöver bry sig om.
            </seg>
            <seg n="93d36a57">
              Två stora, tunga medlemsländer och två representanter för de
              tunga institutionerna, presidenterna för rådet och kommissionen,
              arbetar nu med frågor av mycket stor betydelse för Europa och
              för Sverige. Men regeringens position är höljd i dunkel.
            </seg>
            <seg n="48e60473">
              Då är det modesta önskemålet från oppositionen: Låt oss i skriftlig
              form få se vad regeringen har för hållning i dessa stora och viktiga
              principiella frågor. Jag utesluter inte alls att ni kommer att
              ha en god process att komma överens, men jag tycker inte att Europasamarbetet
              ska bedrivas så att en minoritetsregering ska åka till Bryssel
              utan att ha klargjort en tydlig ståndpunkt. Sedan måste man kompromissa
              och samtala, men man måste tycka någonting om man ska ha framgång
              i Europapolitiken. Det är ett högst rimligt krav.
            </seg>
            <seg n="b45ba833">
              I reservationen från de borgerliga partierna hävdar man att regeringens
              ståndpunkt är känd. Men samtidigt skriver man att de förslag som
              är uppe till diskussion inom EU är okända och att det därför inte
              går att ha en ståndpunkt.
            </seg>
            <seg n="4fb47dc2">
              Jag läser Financial Times det är numera den huvudsakliga källan
              till information. Jag vet inte om minoritetspartierna i regeringsunderlaget
              har någon annan information, för det verkar som att man inte tar
              ställning till de stora och viktiga förslag som nu diskuteras.
            </seg>
            <seg n="80e59520">
              Det är inte rimligt att man säger sig sakna kunskap om de förslag
              som nu debatteras. Det är regeringens väldigt viktiga uppgift
              att skaffa sig den kunskapen. Man företräder Sverige i Europeiska
              unionen, och man måste tränga sig fram till borden för att vara
              med och diskutera och få den kunskapen. Det begär vi att regeringen
              gör.
            </seg>
            <seg n="95b16c63">
              Slutsatsen för oss är att regeringen inte kan åka till toppmötet
              i slutet på mars utan att ha fått chansen att klargöra sin ställning
              till riksdagen i skriftlig form, utformad i en skrivelse, och
              ha med sig ett budskap från riksdagen om vad Sveriges hållning
              bör vara.
            </seg>
            <seg n="174bbf8e">
              Jag vill ta upp fem principer som jag tycker är grundläggande.
            </seg>
            <seg n="4f05af8c">
              För det första: jobben. Vid det extra toppmötet i Lissabon i
              mars 2000 slogs det fast att ett av Europeiska unionens övergripande
              mål ska vara full sysselsättning. Sverige bidrog aktivt till att
              det målet infördes. Men trots att vi nu har massarbetslöshet i
              Europa har jobbfrågan kommit i skymundan. Vi vill se ett ökat
              samarbete för att stärka konkurrenskraften, öka sysselsättningen
              och satsa på kunskap, utbildning och ny miljövänlig teknik.
            </seg>
            <seg n="a66e474e">
              För det andra: den nationella kompetensen. Jag vågar säga att
              det folkliga stödet för ett fördjupat politiskt samarbete i dag
              är begränsat. Det är centralt att den nationella kompetensen och
              subsidiaritetsprincipen värnas. EU ska inte ges inflytande vare
              sig direkt eller indirekt över lönebildningen, pensionsåldern
              eller liknande frågor. En överföring av kompetens på det lönepolitiska
              området till EU-systemet skulle innebära att den svenska modellen
              med självständiga parter riskeras. Jag vill inte heller se någon
              överföring av skatter från nationell till europeisk nivå.
            </seg>
            <seg n="95a4c80f">
              För det tredje: ett samlat EU. EU är en samlad union. Ibland
              kan det krävas att samarbete utformas inom områden där inte alla
              länder deltar. EU-fördraget ger också möjlighet till detta, ett
              så kallat förstärkt samarbete. Men också ett sådant samarbete
              ska präglas av att alla EU-länder får ha synpunkter på samarbetet
              och att alla EU-länder har möjlighet att delta i samarbetet. Vi
              ska motverka en utveckling med ett A- och ett B-lag inom Europeiska
              unionen.
            </seg>
            <seg n="fa900e10">
              För det fjärde: en förstärkt reglering av finanssektorn. Misskötta
              och underkapitaliserade banker är den viktigaste orsaken till
              den statsfinansiella kris vi ser i flera länder. Vi menar att
              Europasamarbetet i stor utsträckning bör vara ett mellanstatligt
              samarbete, men det finns stora och tydliga anledningar att på
              finansmarknaden ha en stark överstatlig reglering för att möta
              en internationell kapitalmarknad.
            </seg>
            <seg n="f55b8b50">
              För det femte: starka statsfinanser. För att kunna bedriva en
              aktiv stimulanspolitik i lågkonjunktur krävs starka statsfinanser.
              Europa behöver en bättre fungerande stabilitets- och tillväxtpakt
              som säkerställer att samtliga EU-länder håller ordning på de offentliga
              finanserna. Då får de stora länderna naturligtvis inte undantas
              om de bryter mot den typen av viktig pakt.
            </seg>
            <seg n="a319500c">
              Det enkla modesta vi kräver av regeringen och dess partier i
              riksdagen är att man nu återkommer till riksdagen skyndsamt med
              att sätta på pränt de principer som regeringen arbetar efter inför
              detta toppmöte. Det är inte acceptabelt att de grundläggande EU-frågorna
              diskuteras utan att Sverige har en tydlig officiell hållning.
              Särskilt vi som värnar Europasamarbetet måste se till att diskussionen
              är öppen, de politiska skiljelinjerna är tydliga och mandatet
              till regeringen är tydligt.
            </seg>
            <seg n="c0ec4383">
              Vi har en minoritetsregering låt mig påminna om det. Socialdemokraterna
              är ett EU-vänligt parti. Vi är engagerade i Europas utveckling.
              Men vi accepterar inte att regeringen inte mycket tydligt till
              riksdagen redovisar den hållning Sverige företräder.
            </seg>
            <seg n="237ad7d4">
              Jag har erfarenhet av att arbeta i EU:s ministerråd under flera
              år. Inflytande får man om man har väl underbyggda ståndpunkter,
              förmåga att bygga allianser och förmåga att kompromissa. Regeringen
              verkar vilja åka till Bryssel med att inte ha någon stor och tydlig
              ståndpunkt. Jag tror inte att det är bra för regeringens ställning
              i Sverige, och det är definitivt inte bra för Sveriges ställning
              i Europa.
            </seg>
          </u>
          <note n="79adeb3b">
            I detta anförande instämde Björn von Sydow (S).
          </note>
          <note type="speaker" n="9655fc91">
            Anf. 57 CARL B HAMILTON (FP) replik:
          </note>
          <u who="unknown" xml:id="i-2edc2881af200f19-1" n="ade9d033">
            <seg n="30b87bc6">
              Herr talman! Låt mig börja med att instämma med Thomas Östros
              beträffande det som sker nu. Jag tror också att det är viktigt
              när Tyskland och Frankrike kommer med ett gemensamt initiativ.
              Och jag tror inte att det kommer att rinna ut i sanden, utan det
              kommer att bli någonting av det. På den punkten är vi överens.
              Man behöver bry sig om detta.
            </seg>
            <seg n="8c350021">
              Då säger Thomas Östros så här: Regeringen får inte resa till
              Bryssel utan förankring i riksdagen, utan det ska diskuteras.
              Man får inte resa ned dit utan att ha diskuterat en officiell
              hållning och så vidare.
            </seg>
            <seg n="3e322df0">
              Nu är det så att Sverige inte är inbjudet till detta eurotoppmöte
              den 11 mars. Det har blivit väldigt klart att det är enbart euroländerna
              som vill träffas. Att armbåga sig in, som både jag och Thomas
              Östros talade om, är inte möjligt vid detta möte. Det är utgångspunkten.
            </seg>
            <seg n="b1b350d2">
              Sedan är det så att inget svenskt statsråd reser det vet Thomas
              Östros till något möte i Europeiska unionen för att företräda
              Sverige utan att ha ett mandat som är godkänt av EU-nämnden och
              därmed på delegation från riksdagen. Hela argumentationen om att
              man skulle resa till Bryssel och förhandla på egen hand utan att
              riksdagen är med är därför fullständigt felaktig. Det vet Thomas
              Östros. Därför blir jag väldigt förvånad och förbryllad över motiven
              för Thomas Östros agerande att slå in öppna dörrar, den ena efter
              den andra.
            </seg>
            <seg n="80f38276">
              De punkter som Thomas Östros tog upp är desamma som i allt väsentligt
              finns i den artikel som Thomas Östros och Marita Ulvskog har publicerat
              i dag. Jag gick igenom dem, och det är helt klart att regeringen
              och Thomas Östros och Marita Ulvskog har samma uppfattning på
              dessa punkter. Det finns ingen motsättning. Vi är emot ökat inflytande
              från Bryssel över lönebildningen. Vi är för att den svenska modellen
              med självständiga parter på arbetsmarknaden bibehålls. Vi är för
              investeringar i kunskap och utbildning som metod, etcetera.
            </seg>
          </u>
          <note type="speaker" n="4ea366e6">
            Anf. 58 THOMAS ÖSTROS (S) replik:
          </note>
          <u who="thomas_ostros_ed884d" xml:id="i-eaeb7e12309c98a7-1" n="6b227b3e">
            <seg n="9761b0eb">
              Herr talman! Är det så att Carl B Hamilton som EU-nämndens ordförande
              och som representant för regeringsunderlaget har information om
              det arbete som Van Rompuy och Barroso nu leder i form av en konkurrenskraftspakt,
              som enligt medieuppgifter påminner mycket om det tysk-franska
              förslaget? Då vore det väldigt bra om Carl B Hamilton informerade
              riksdagen om detta.
            </seg>
            <seg n="28db3da9">
              Jag förstår inte idén om att regeringen inte ska klargöra sin
              principiella hållning mycket tydligt inför detta möte. Min erfarenhet
              av dynamiken i EU-samarbetet är att om två så tunga medlemsländer
              som Tyskland och Frankrike tar ett sådant initiativ, då kommer
              det att resultera i ett eller annat som ligger i riktning mot
              vad de vill.
            </seg>
            <seg n="8ab6a350">
              Om dessutom kommissionens president och rådets president känner
              att det blåser åt det hållet och börjar arbeta med förslag åt
              det hållet, kan det då vara möjligt att Sverige över huvud taget
              inte deltar i diskussionen?
            </seg>
            <seg n="597531b9">
              Jag vill att Sverige ska vara en viktig medlem i Europeiska unionen,
              som deltar i ett samtal om de viktiga framtidsfrågorna.
            </seg>
            <seg n="595099d6">
              Ett bra sätt att åstadkomma detta är väl i så fall att regeringen
              till riksdagen återkommer med de principiella ståndpunkter som
              regeringen vill driva. Om man inte sitter med vid eurotoppmötet
              må vara hänt. Det är olyckligt att vi börjar få eurotoppmöten
              där Sverige inte kan delta. Men mot slutet av mars har vi ett
              ordinarie toppmöte. Det kan vara så att vi då har en situation
              där majoriteten har låst sig vid ett antal tunga ståndpunkter.
            </seg>
            <seg n="8c268407">
              När kommer Sverige in i den diskussionen och med vilken åsikt?
            </seg>
            <seg n="c8fe12fa">
              Detta är inte en konfrontativ hållning från socialdemokratin.
              Detta är en utsträckt hand från socialdemokratin. Vi vill delta
              i att mejsla fram den svenska ståndpunkten.
            </seg>
            <seg n="b264c7fc">
              Carl B Hamilton! Vilken information har regeringsunderlaget om
              vad så viktiga institutioner som presidenterna i rådet och kommissionen
              nu arbetar med? I vilka sammanhang finns Sverige med över huvud
              taget i de diskussionerna och med vilken åsikt?
            </seg>
          </u>
          <note type="speaker" n="97ae4e52">
            Anf. 59 CARL B HAMILTON (FP) replik:
          </note>
          <u who="unknown" xml:id="i-2edc2881af200f19-2" n="ade9d033">
            <seg n="671759d9">
              Herr talman! Jag har inte mer information än Thomas Östros och
              Financial Times. Jag har några rykten, men de leder egentligen
              inte till någon ytterligare kunskap.
            </seg>
            <seg n="79ca09ca">
              Jag är lite förvånad. Om Thomas Östros faktiskt vill veta vad
              regeringen tycker ansikte mot ansikte, så att säga, och ha ett
              statsråd framför sig snarare än en riksdagsledamot, då hade det
              varit naturligt att begära en aktuell debatt. Då hade statsrådet
              fått svara i den debatten. En annan möjlighet är interpellationer.
              Där är det också statsråd som svarar.
            </seg>
            <seg n="838c1d84">
              Det är lite konstigt att Thomas Östros väljer den här formen,
              som är en klumpig och ineffektiv form för att utöva kontrollmakten
              i riksdagen att i ett utskott begära en skrivelse från regeringen.
            </seg>
            <seg n="498f03aa">
              För att hoppa till något annat viktigt som Thomas Östros sade:
              Även jag är emot att man i Europa delas upp i A- och B-lag. Det
              är ett klassiskt dilemma och en svårighet för Sverige. Vi ville
              vara med i det kommersiella och ekonomiska handelssamarbetet och
              gick med i Efta. Men vi var ändå utanför viktiga beslut. Vi har
              liksom varit med till hälften men inte till fullo. EES-avtalet
              är ytterligare ett exempel, och man kan räkna upp det ena efter
              det andra.
            </seg>
            <seg n="c5b1ab8d">
              Detta är ett klassiskt dilemma i svensk efterkrigspolitik. Därför
              sade jag och jag har hört att Thomas Östros instämmer i detta
              att vi ska vara med på så många ställen som möjligt och vara så
              djupt involverade som möjligt för att påverka de beslut som kommer
              att påverka oss. På den punkten är vi tydligen överens. Det är
              bra.
            </seg>
          </u>
          <note type="speaker" n="a2d8f740">
            Anf. 60 THOMAS ÖSTROS (S) replik:
          </note>
          <u who="thomas_ostros_ed884d" xml:id="i-eaeb7e12309c98a7-2" n="6b227b3e">
            <seg n="be0e6d38">
              Herr talman! Jag har betydligt större krav på Sveriges regering
              än att deras beslutsunderlag är Financial Times. Jag vill att
              Sveriges regering arbetar konstruktivt och kraftfullt inom Europeiska
              unionen för att driva svenska ståndpunkter. Jag tror inte ett
              ögonblick att det är svenska ståndpunkter som till fullo blir
              EU:s ståndpunkter. Jag har stor erfarenhet av att man måste bilda
              koalitioner och måste kompromissa. Men att inte delta!
            </seg>
            <seg n="b4dc5111">
              Jag menar att fördraget är väldigt tydligt på den punkten. Europeiska
              unionen är alla unionens medlemmars sak.
            </seg>
            <seg n="c6b82b11">
              Detta är frågor som kommer att påverka inte bara euroländerna,
              utan de kommer att påverka hela unionen. Och vi deltar inte!
            </seg>
            <seg n="d7541da8">
              Jag vill se ett Sverige som sitter centralt vid borden och är
              med och för samtal. Och jag vill av demokratiska skäl att det
              ska vara tydligt vilken åsikt vi för fram i de samtalen.
            </seg>
            <seg n="df131a11">
              Då frågar Carl B Hamilton: Varför inte begära en aktuell debatt
              eller ställa en interpellation i stället för att besvära regeringen
              med att man ska sätta sina åsikter på pränt i form av en skrivelse?
            </seg>
            <seg n="5b2bf251">
              Då förstår inte Hamilton vad Socialdemokraterna är ute efter.
              Vi är inte ute efter en konfrontation i första hand. Vi är ute
              efter ett samarbete för att Sverige ska kunna driva en kraftfull
              ståndpunkt i Europeiska unionen. En aktuell debatt slutar inte
              i ett gemensamt betänkande. En interpellation slutar inte heller
              i det. Vi vill ha en skrivelse, så att vi får en behandling i
              Sveriges riksdag av dessa viktiga, principiella frågor.
            </seg>
            <seg n="9671f51a">
              Carl B Hamiltons anförande i dag visar att han inte till fullo
              förstår vilken situation som regeringen är i. Ni måste skaffa
              er en majoritet för era ståndpunkter! Kom då tillbaka till riksdagen
              med en skrivelse, och så för vi ett konstruktivt samtal om den!
              Vi är engagerade Europavänner. Vi vill delta i det samarbetet.
              Vi accepterar inte hållningslöshet som en princip.
            </seg>
          </u>
          <note type="speaker" n="9d23d138">
            Anf. 61 ANNA KINBERG BATRA (M) replik:
          </note>
          <u who="anna_kinberg_batra_c34f96" xml:id="i-7039701fa7ee2100-0" n="a7ac2a94" next="i-f73c1dfa389071f7-0">
            <seg n="3324223d">
              Herr talman! Ungefär som jag trodde i morse har debatten utvecklats
              till en lite märklig debatt om debatten. Jag vill börja med att
              konstatera att vi vilket jag också förutsåg i sak är hyggligt
              överens. Det är liksom inte det vi står här och diskuterar. Strax
              innan jag gick till kammaren pratade jag till exempel med LO-tidningen
              om vikten av att slå vakt om parternas roll på arbetsmarknaden
              och annat, som vi har varit brett överens om länge.
            </seg>
            <seg n="a7f4a58e">
              Thomas Östros refererade till sin egen tid som statsråd. Det
              var mig veterligen i minoritetsregeringar. Vi som då var i opposition
              sökte då seriöst samförstånd i de frågor där vi hade möjligheter
              till seriöst samförstånd. Vi använde de former som riksdagen hade
              då former som nu är ännu bättre för förankring av regeringens
              positioner. Ibland sade vi ifrån, men ofta var vi överens i till
              exempel större sådana här frågor och även i spelregelsfrågor.
            </seg>
            <seg n="e6b07437">
              Vi sökte inte samförstånd med Sverigedemokraterna då. Det kunde
              man inte då, men vi hade inte heller velat det. Det var viktigt
              att göra upp över blockgränsen.
            </seg>
            <seg n="3ac895d3">
              Sedan dess har riksdagsordningen förbättrats i det avseendet
              att utskotten nu har en ännu starkare roll i förankringen av regeringens
              politik.
            </seg>
          </u>
          <note n="2e692c0f">
            Regeringens ståndpunkt i kända förslag har framförts där vid
            många tillfällen och kommer också närmast inför finansministermötet
            i mars. Den årliga EU-skrivelsen kommer den 16 mars. Den 17 mars
            har vi i EU-nämnden överläggningar med finansministern och den
            23 mars med statsministern inför Europeiska rådet.
          </note>
          <u who="anna_kinberg_batra_c34f96" xml:id="i-f73c1dfa389071f7-0" n="a7ac2a94" prev="i-7039701fa7ee2100-0">
            <seg n="884b3066">
              Det är de former som ges av regeringsform och riksdagsordning
              och som vi brukar vara överens om att använda.
            </seg>
            <seg n="789115f1">
              Kom inte och säg att det är en konspiration eller något dunkelt
              eller att man använder Financial Times som beslutsunderlag! Men
              det är just det man skulle göra om man bifaller oppositionens
              skrivningar i det aktuella betänkandet.
            </seg>
            <seg n="d62af14f">
              Vi arbetar med EU 27, och vi gör det inom regler som vi använder
              så mycket och så aktivt som möjligt. Dessutom är vi överens i
              sak.
            </seg>
          </u>
          <note type="speaker" n="c73c07c8">
            Anf. 62 THOMAS ÖSTROS (S) replik:
          </note>
          <u who="thomas_ostros_ed884d" xml:id="i-eaeb7e12309c98a7-3" n="6b227b3e">
            <seg n="161cbf04">
              Herr talman! Europa har gått igenom en mycket svår finanskris.
              Då sätts naturligtvis ljuset på institutionerna inom Europeiska
              unionen, regelverket och vilka verktyg som finns för att klara
              av dagens kris och förhindra framtida kriser. Det är stora frågor
              som kommer upp på bordet.
            </seg>
            <seg n="2da49a74">
              De frågorna kan styckevis och delt komma upp i finansutskottet
              och EU-nämnden. Men nu inför EU-toppmötet i slutet av mars kommer
              de stora, tunga principiella frågorna upp. Det är inte bara enskilda
              lagstiftningsförslag. De frågorna är initierade av Tyskland och
              Frankrike och nu också av de högsta representanterna för de tyngsta
              institutionerna, rådet och kommissionen.
            </seg>
            <seg n="063912bd">
              Då bör regeringen ha en samlad hållning i de frågorna. Då diskuterar
              vi ju de grundläggande EU-frågorna. Hur ska relationen vara mellan
              euroländerna och EU-länderna i framtiden? Hur ska vi se på överstatlighet
              i centrala frågeställningar som sociala frågor, pensionssystem
              och skattesystem? Vilket inflytande ska små länder ha när de stora
              länderna sätter sig och kommer överens och bestämmer sig för att
              de vill ha det på ett visst sätt?
            </seg>
            <seg n="6ceed1b6">
              Vi hade inledningsvis en mycket bra diskussion med Moderaterna
              och Anna Kinberg Batra kring att regeringen borde kunna komma
              med en skrivelse. Men tydligen sade regeringen nej man ville inte.
            </seg>
            <seg n="e1d929e0">
              Jag tycker inte att det är att inse vilken situation regeringen
              är i. Vi sträcker ut en hand. Vi vill se regeringens ståndpunkt
              i skrift. Vi vill ha en seriös behandling, så att riksdagens utskott
              kan vara med och göra bedömningarna. Vi vill att det kommer ett
              betänkande på plats.
            </seg>
            <seg n="6f3e5503">
              Vi kommer inte att agera för att Sveriges ställning i Europa
              ska försämras av att man är ultimativ när man kommer till Bryssel,
              men vi ska ha tydliga och klara ståndpunkter. Jag har svårt att
              förstå varför Anna Kinberg Batra inte kan gå med på en sådan modest
              önskan från ett parti som är en sann Europavän i det här sammanhanget.
            </seg>
          </u>
          <note type="speaker" n="98dd6d7d">
            Anf. 63 ANNA KINBERG BATRA (M) replik:
          </note>
          <u who="anna_kinberg_batra_c34f96" xml:id="i-3645cb75deaddebd-1" n="a7ac2a94">
            <seg n="8bd55636">
              Herr talman! Låt mig för säkerhets skull ännu en gång bekräfta
              att jag uppskattar att Thomas Östros är en vän både av Europasamarbetet
              och av stabila statsfinanser. Det brukar vi faktiskt samarbeta
              om, och det är som sagt viktigt att göra det även i detta.
            </seg>
            <seg n="631344ff">
              Det refererades här både till Financial Times och till tysk-franska
              utspel. Det är viktigt att poängtera, tycker jag, att tyskarna
              och fransmännen i alla tider har försökt dominera Europasamarbetet
              genom att, i närmast kuppartade former ibland, utmana de strukturer
              som faktiskt finns. Då har vi hittills varit överens om att vi
              som numera kan kalla oss medelstora länder är vänner av riktiga
              framskrivna förslag som kommer från EU-kommissionen, riktiga rådsmöten
              och riktiga beslutsregler. Det är så förslag kan komma fram. Det
              är också så sittande finansminister har fått en tung roll i Ekofinrådet,
              med brett stöd, hittills, i Sveriges riksdag.
            </seg>
            <seg n="afc1a73e">
              Det vore att bekräfta attackerna mot detta, att gå med på skrivelsen.
              Det är därför vi säger nej till just den.
            </seg>
            <seg n="db774b80">
              Det finns former i regeringsform och riksdagsordning för hur
              det här går till, och vi är som sagt överens över blockgränserna
              om att det i grunden är ganska bra former.
            </seg>
            <seg n="1a14cfe6">
              Jag är glad över att vi har en EU-debatt. Vi kommer att ha många
              sådana, till exempel när regeringens årliga skrivelse kommer.
              Vi kommer att ha debatt med finansministern i utskottet, med statsministern
              i EU-nämnd och kammare och mycket mer. Jag ser fram emot att fortsätta
              diskutera hur det här går till.
            </seg>
            <seg n="4afe7036">
              Man kan stå här och tycka. Man kan skriva i utskott och så vidare
              att det borde vara på ett annat sätt. Men skälet till att det
              finns spelregler i Sveriges riksdag är att vi också här ska ha
              någorlunda förutsägbara processer. Jag tycker att man ska ha respekt
              för dem. Det är inte seriöst att gå emot formerna som vi har,
              utmana dem och närmast underkänna dem bara för att man vill eller
              tycker någonting.
            </seg>
            <seg n="a05c425b">
              Låt oss vara överens om spelreglerna både i Sverige och i EU
              och jobba tillsammans med sådant vi gillar båda två, ordning i
              statsfinanserna, frihandel, öppenhet och bättre konkurrenskraft!
            </seg>
          </u>
          <note type="speaker" n="944a772a">
            Anf. 64 THOMAS ÖSTROS (S) replik:
          </note>
          <u who="thomas_ostros_ed884d" xml:id="i-eaeb7e12309c98a7-4" n="6b227b3e">
            <seg n="533e8bb0">
              Herr talman! Jag hoppas att minoritetsregeringen inser att det
              nu handlar om att arbeta väldigt engagerat för att få stöd i Sveriges
              riksdag för vilken hållning Sverige ska ha. Jag menar att Europa
              på många punkter är på väg åt fel håll.
            </seg>
            <seg n="03d64734">
              Starka statsfinanser har ju, så att säga, vi socialdemokrater
              lagt grunden för i Sverige. Vi är glada över att ni ansluter er
              till den politiken. Men det kan inte bara vara starka statsfinanser.
              En Europapolitik som inte har jobben i fokus kommer aldrig någonsin
              att bli framgångsrik. Den kommer inte heller att få stöd av Europas
              medborgare.
            </seg>
            <seg n="af1fe891">
              Det som nu växer fram är ju förslag på förslag på förslag som
              handlar om att försämra. Det handlar om löntagarnas trygghet,
              löntagarnas intressen, sociala system och ökade klyftor i Europa.
              Är det vägen framåt, med ett Europa med massarbetslöshet och svåra
              konkurrenskraftsproblem?
            </seg>
            <seg n="da73f4ff">
              Jag menar att vi nu behöver en diskussion som kanske påminner
              om den vi hade på 90-talet, efter den krisen i Europa. Jobbpolitiken
              ska vara i centrum. Det handlar om stora investeringar i kunskap,
              möjligheter att komma tillbaka med aktiv arbetsmarknadspolitik
              och om att se till att trygghetssystemen fungerar i Europa så
              att människor inte slås ut i svår ekonomisk fattigdom. Men den
              diskussionen förs inte nu. Den vill jag att Sveriges regering
              ska föra. Jag är inte säker på att de vill det, men det bör åtminstone
              stadfästas i denna riksdag att de ska det.
            </seg>
            <seg n="7cbce0d2">
              Det är ett fattigdomsbevis att komma styckevis och delt med olika
              typer av lagförslag men inte vilja ha en hållning i skrift om
              vad Sveriges Europapolitiska principer är.
            </seg>
            <seg n="a573044e">
              I dag har vi tydligt fått beskrivet för oss att regeringen inte
              på något sätt är med i dessa diskussioner. EU-nämndens ordförande
              har tydligt deklarerat att han inte har någon annan kunskap än
              den Financial Times har, trots att kommissionens president och
              rådets president nu draftar en konkurrenskraftspakt i tät dialog,
              skulle jag tro, med några viktiga medlemsländer. Det gör mig besviken.
              Jag vill att Sverige ska vara med och föra den diskussionen, och
              socialdemokratin är redo att bidra till den.
            </seg>
          </u>
          <note type="speaker" n="edcec264">
            Anf. 65 JONAS ERIKSSON (MP):
          </note>
          <u who="jonas_eriksson_3e153d" xml:id="i-23112c88e70c46f7-0" n="6b749c8f">
            <seg n="855e4b62">
              Herr talman! Jag vill inleda med att yrka bifall till förslaget
              i finansutskottets betänkande om en begäran om skrivelse från
              regeringen inför EU:s vårtoppmöte. Skälen till detta är flera.
            </seg>
            <seg n="d6bd605d">
              Regeringen företräder Sverige i EU-samarbetet men är skyldig
              att informera och samråda med riksdagen om vad som sker inom ramen
              för EU. Vanligen sker detta, som många beskrivit, genom utskotten
              och EU-nämnden samt genom utlåtanden och rapporter till riksdagen.
            </seg>
            <seg n="a87318cb">
              Sedan den finansiella och ekonomiska krisen bröt ut har flera
              olika förslag och initiativ till förstärkt styrning och samordning
              av den ekonomiska politiken väckts inom EU-samarbetet. Tempot
              har varit högt och tidsramarna för behandling snäva.
            </seg>
            <seg n="6fe69147">
              Förslag har också väckts vid sidan om de traditionella beredningsprocesserna
              inom EU. Vi har bland annat den tyska förbundskanslerns och Frankrikes
              presidents utspel om ett så kallat konkurrenskraftspaket, som
              antyder förslag om ökad överstatlig styrning och samordning av
              till exempel skatter, lönebildning och pensionssystem. Det är
              en inriktning som Miljöpartiet avvisar.
            </seg>
            <seg n="20a92209">
              Även om det är angeläget att snabbt vidta åtgärder i en kris
              är det också viktigt med ordentliga beredningar i de nationella
              parlamenten. Den svenska hållningen till de olika förslagen och
              den svenska hållningen i diskussioner på EU-nivå ska vara väl
              förankrade och diskuterade i Sveriges riksdag.
            </seg>
            <seg n="55a94f55">
              En samlad beskrivning av utvecklingen inom EU när det gäller
              de steg som har tagits i den ekonomiska krisens spår för att förbättra
              förutsättningarna för finansiell och ekonomisk stabilitet i Europa,
              vilka konsekvenser dessa fått för EU-samarbetet, och regeringens
              ståndpunkter i fråga om de förslag som nu föreligger och diskuteras
              och regeringens kommentarer när det gäller hur förslag till avgörande
              förändringar i samarbetet initieras utanför gängse ordning ger
              riksdagen bra förutsättningar att tillsammans med regeringen formera
              och tydliggöra Sveriges ståndpunkter inför vårtoppmötet.
            </seg>
            <seg n="54b67440">
              En skrivelse ger också ytterligare möjligheter till en öppen
              och bred diskussion om utvecklingen inom EU, även utanför riksdagens
              väggar. Det är skälen till att Miljöpartiet yrkar bifall till
              förslaget i betänkandet. Det är skälen till att vi vill ha en
              skrivelse från regeringen.
            </seg>
          </u>
          <note type="speaker" n="7908a337">
            Anf. 66 JOHNNY SKALIN (SD):
          </note>
          <u who="johnny_skalin_8b916b" xml:id="i-138d4bfcc73cbe59-0" n="dc7da5fa">
            <seg n="6bc56be5">
              Herr talman! En av Sverigedemokraternas viktigaste utgångspunkter
              är att vi anser att makten i och över Sverige ska utgå från svenska
              folket och ingen annan. Självständighet betyder däremot inte att
              vi inte kan, inte vill och inte bör samarbeta med andra länder.
              Vi är tvärtemot helhjärtat för ett samarbete och för den fria
              marknaden inom Europeiska unionen.
            </seg>
            <seg n="a4d55f4e">
              Det europeiska projektet, EU, handlar i dag emellertid inte om
              ett samarbete mellan autonoma stater utan i stället om en federalisering
              som i och med Lissabonfördraget skärptes ytterligare och som,
              genom de processer som beskrivits i detta ärende, på ett avgörande
              sätt förstärks än mer.
            </seg>
            <seg n="fe317454">
              Vi flyttar med andra ord successivt allt fler delar av vår självständighet
              till EU och Bryssel. Denna maktöverföring sker dessutom oftast
              under mycket snäva tidsutrymmen och med bristfälliga demokratiska
              beredningsprocesser. Det är till exempel lätt att ställa sig frågan
              hur många riksdagsledamöter som fullt ut förstod följderna av
              att implementera EU:s Lissabonfördrag, med tanke på hur omfattande,
              invecklat och stort dokumentet var.
            </seg>
            <seg n="11fe1df6">
              Jag gissar på att ingen, inklusive mig själv, förstod hur omfattande
              det var, även om jag mycket väl förstod att det var ett dokument
              som inte hyllade den svenska autonomiteten.
            </seg>
            <seg n="3a38f48b">
              Det är ännu lättare att fråga sig hur många av riksdagens ledamöter
              som känner till och som samtidigt förstår innehållet i den uppgörelse
              regeringen ska åka till EU-toppmötet i mars för att få igenom
              om dessa frågor endast ska få diskuteras inom regeringens innersta
              krets plus EU-nämnden med dess begränsade möjligheter att sätta
              sig in i alla de komplicerade EU-ärendena.
            </seg>
            <seg n="103d179d">
              Processen blir heller inte lättare att förstå eller acceptera
              när regeringens partier dessutom resonerar som så att det är både
              onödigt och felaktigt att förtydliga regeringens ambitioner och
              mål inom de stora maktöverföringsprocesserna till riksdagen, bara
              för att delar av innehållet i detta ärende tidigare behandlats
              inom EU-nämnden.
            </seg>
            <seg n="de52feec">
              Skillnaden nu mot då är inte bara att tiden däremellan gett utrymme
              för EU:s två stora tongivande länder som i och med Lissabonfördragets
              regelverk ges omfattande makt att påverka unionen att hitta på
              omvälvande idéer som i mycket hög grad påverkar Sverige.
            </seg>
            <seg n="6545ed98">
              Skillnaden är dessutom att riksdagen numera består av åtta partier
              varav ett inte varit delaktigt i de tidigare processerna i ärendet.
              Att sammantaget då kalla de svenska ståndpunkterna tydliga och
              väl förankrade, likt regeringen gör i reservationsyttrandet i
              detta ärende, är att ta i lite väl mycket. En presentation av
              regeringens ståndpunkter i EU-nämnden är inte tillräckligt. Regeringen
              regerar i minoritet och måste därför antingen hämta stöd från
              riksdagen eller lägga sig.
            </seg>
            <seg n="fd618c8c">
              Med stöd av dessa ståndpunkter yrkar jag bifall till förslaget
              i finansutskottets betänkande FiU45.
            </seg>
          </u>
          <note type="speaker" n="155d9e5e">
            Anf. 67 ULLA ANDERSSON (V):
          </note>
          <u who="ulla_andersson_ab2816" xml:id="i-78fc7baa9563ff79-0" n="16adaa3f">
            <seg n="0557f835">
              Herr talman! I eurokrisens kölvatten lanserar nu EU-kommissionen
              allt mer långtgående förslag för styrning av EU-ländernas ekonomiska
              politik. Även länder utanför eurozonen påverkas, och finanspolitiken
              sätts under allt hårdare press från EU. Kommissionen har redan
              presenterat ett lagstiftningspaket som innebär den mest omfattande
              förstärkningen av den ekonomiska styrningen i EU och euroområdet
              sedan införandet av den ekonomiska monetära unionen. Detta ska
              också upp till beslut i parlamentet i juni.
            </seg>
            <seg n="dee650d6">
              Det här är över huvud taget inget problem, menade Per Åsling.
              Men jag skulle vilja rekommendera honom att läsa LO-ekonomernas
              rapport om det här förslaget. Jag tänkte läsa lite ur den rapporten.
            </seg>
            <seg n="874b04ea">
              Så här skriver de: Ändringar i det ekonomiska ramverket innebär
              begränsningar i varje medlemslands handlingsutrymme. En stram
              finanspolitik riskerar att bli ramverk för alla EU:s 27 medlemsländer.
              Det förslag som nu ligger innebär att möjligheten till att bedriva
              en expansiv finanspolitik begränsas kraftigt. Medlemsländerna
              ska spara sig ur lågkonjunkturer och betala på statsskulden när
              ekonomin tillåter. Att kunna investera sig ur en lågkonjunktur
              eller att bedriva en ambitiös välfärdspolitik kan bli mycket svårt.
              Det riskerar att drabba miljontals löntagare i form av högre arbetslöshet
              och försämrade välfärdssystem. Det bötesbelopp som kan utdömas
              gäller bara eurozonen, men den moraliska förpliktelsen att följa
              reglerna som således gäller för hela EU kommer med stor sannolikhet
              också att binda även en svensk regering oavsett partifärg. Kommissionens
              förslag tar heller inte hänsyn till att förslagen minskar demokratins
              möjligheter på nationell nivå.
            </seg>
            <seg n="1e52d067">
              Det sista borde väl ändå en centerpartist förstå.
            </seg>
            <seg n="469f80a1">
              Tyskland och Frankrike har nu kommit med ett förslag om en så
              kallad konkurrenskraftspakt, och det är därför vi står här och
              debatterar i dag. Det förslaget har redan fått politiska konsekvenser
              och präglar nu allt fler av de förslag som läggs fram i allt från
              sänkta a-kasseersättningsnivåer, förkortad a-kasse-ersättningsperiod,
              sänkt pensionsålder och ökat privat pensionssparande. Det har
              även en påverkan på lönebildningen.
            </seg>
            <seg n="47ca089c">
              Förslagen har inneburit att man på rådets toppmöte i slutet av
              mars har bestämt sig för att ta ett helhetsgrepp om de olika förslag
              som nu finns på bordet. Det innebär att de här förslagen kommer
              att hanteras väldigt fort, troligtvis också med stor risk för
              att det inte sker en ordentlig beredning i de nationella parlamenten
              och utan att medborgarna på något sätt har fått ta ställning till
              det hela.
            </seg>
            <seg n="1de84577">
              Det finns nu en tydlig politisk agenda som innebär att EU-länderna
              går vidare in i en samordning som inte setts tidigare. Steg tas
              mot en ökad federalism där EU blandar sig i sådant som jag nämnde
              tidigare, både lönebildning och pensionssystem. Därför är det
              också viktigt att regeringen deklarerar för riksdagen vad den
              svenska inställningen ska vara. Vi som opposition måste också
              ha en bra möjlighet att ta del av förslagen och också ha möjlighet
              att analysera och debattera dem på ett bra sätt.
            </seg>
            <seg n="c294a7a4">
              Till sist vill jag bara säga att som förtroendevald i Sveriges
              riksdag är det mycket svårt att få en helhetsbild av vad som sker
              på EU-nivå. Att de ständigt pågående förhandlingarna sker i slutna
              rum gör inte det här bättre precis. Därför uppskattar vi detta
              initiativ från Socialdemokraterna och riktar ett tack till dem.
            </seg>
          </u>
          <note type="speaker" n="475f1dbc">
            Anf. 68 CARL B HAMILTON (FP) replik:
          </note>
          <u who="unknown" xml:id="i-2edc2881af200f19-3" n="ade9d033">
            <seg n="2c2efab6">
              Herr talman! Jag måste säga att jag hoppade till inför Ulla Anderssons
              ord när hon talade om att det inte är någon ordentlig beredning
              i Sveriges riksdag. Sveriges riksdag är inte med. Det sker i slutna
              rum.
            </seg>
            <seg n="629213d0">
              Jag sitter varje fredag med Vänsterpartiets företrädare Jonas
              Sjöstedt i EU-nämnden. Han är en av de mest effektiva och kunniga
              personerna. Att såga honom jäms med fotknölarna på det här sättet
              är väldigt orättvist. Men jag vet ju inte riktigt vem Jonas Sjöstedt
              företräder. Han företräder tydligen inte Vänsterpartiet, utan
              han kanske bara företräder sig själv, vad vet jag, men han är
              väldigt effektiv och kunnig i EU-nämnden.
            </seg>
            <seg n="4252054f">
              Jag vill gärna ställa frågan till Ulla Andersson om hon anser
              att Financial Times är ett beslutsunderlag som regeringen ska
              använda för sin utrikespolitik och EU-politik. Det är ju innebörden
              av de här kraven på att regeringen ska agera. Vi har alltså inte
              något förslag att ta ställning till.
            </seg>
            <seg n="3f959673">
              Min sista fråga är den som jag hade i mitt anförande och som
              vi indirekt har fått svar på från Socialdemokraterna. Vill Vänsterpartiet
              att Sverige ska anstränga sig för att vara med i diskussionerna
              om de frågor som nu pågår inom eurogruppen, eller vill ni att
              Sverige inte ska försöka delta i sådana diskussioner? Vill ni
              att Sverige ska ställa sig vid sidan av i den europeiska politiken
              och odla utanförskapet och kanske något diffust EES-avtal, typ
              Norge? Eller vill ni fortsätta den klassiska svenska Europalinjen
              och sträva efter full närvaro och fullt deltagande i Europas beslut?
            </seg>
            <seg n="33e42583">
              Vad är Vänsterpartiets grundhållning?
            </seg>
          </u>
          <note type="speaker" n="98e169e1">
            Anf. 69 ULLA ANDERSSON (V) replik:
          </note>
          <u who="ulla_andersson_ab2816" xml:id="i-78fc7baa9563ff79-1" n="16adaa3f">
            <seg n="d03ef8d1">
              Herr talman! Efter fyra år med en borgerlig regering kan vi konstatera
              att det så kallade utanförskapet ständigt får nya dimensioner.
            </seg>
            <seg n="08e84d38">
              Det är självklart att där Sverige är medlem ska Sverige vara
              med och påverka i en riktning som Sverige företräder.
            </seg>
            <seg n="f98406ed">
              Det jag har varit kritisk emot är att det här går väldigt fort.
              Vi vet som riksdag fortfarande inte vad som kommer att vara på
              dagordningen på toppmötet i slutet av mars. Ändå vet vi att det
              finns en rad olika förslag som diskuteras som kommer att påverka
              hela inriktningen av det framtida EU-samarbetet och de möjligheter
              vi kommer att ha som nationellt parlament att driva till exempel
              en egen finanspolitik. Det kommer att få konsekvenser för den
              modell vi har valt i Sverige, där arbetsmarknadens parter tar
              ett väldigt stort och betydande ansvar.
            </seg>
            <seg n="6051e9a3">
              Det är det här jag tycker är bekymmersamt, och det är därför
              jag kritiserar den beredning som vi nu står här och debatterar.
              När det är så här stora frågor på dagordningen måste det vara
              en mycket mer öppen process. Det måste finnas mycket tydligare
              och klargjorda underlag för olika ställningstaganden. Det har
              vi inte på våra bord.
            </seg>
            <seg n="24ef00e5">
              När det finns en sådan omfattande diskussion, för det har ju
              hänt väldigt mycket på väldigt kort tid i EU, borde det också
              vara rimligt att få någon form av helhetsgrepp över de här förslagen,
              för att kunna se vilka konsekvenser de faktiskt får. Det är ett
              minimum av demokratiska krav, anser jag.
            </seg>
          </u>
          <note type="speaker" n="11bc198f">
            Anf. 70 CARL B HAMILTON (FP) replik:
          </note>
          <u who="unknown" xml:id="i-2edc2881af200f19-4" n="ade9d033">
            <seg n="0350a36b">
              Herr talman! Den naturliga slutsatsen är att då skulle Vänsterpartiet,
              om ni har denna grundläggande hållning, se till att Sverige också
              deltog i samarbetet fullt ut. Då skulle man ha betydligt bättre
              insyn, demokratisk förankring etcetera. Men ni är ju inte för
              euromedlemskap. Ni är ju emot det.
            </seg>
            <seg n="2b4b4570">
              Hade vi varit med som euroland hade vi haft samma position i
              de här diskussionerna som pågår på annat håll som till exempel
              Finland har. De har haft en bra utveckling, både ekonomiskt och
              politiskt. De är fortfarande en demokrati, trots det Vänsterpartiet
              sade 1994/95, att demokratin skulle avskaffas och makten skulle
              flytta till Frankfurt. Det har den inte gjort. Det har gått bra
              i Finland.
            </seg>
            <seg n="5c30a042">
              Ni kan inte det ligger i flera andra budskap mot euromedlemskap
              både säga: Vi är utestängda, vi får inte vara med, vi får inte
              tillräckliga beslutsunderlag, vi vet inte vad som pågår, det är
              odemokratiskt, dålig beredning och sedan säga att vi ska fortsätta
              vara utanför euromedlemskapet. Är man med är man med, är man utanför
              är man utanför. Då är det tyvärr detta som är priset. Det är det
              klassiska svenska dilemmat som jag talade om tidigare med Thomas
              Östros.
            </seg>
            <seg n="d77a4d07">
              Vi får som nation skärpa oss. Vill vi faktiskt vara med, och
              vara med på lika villkor som många av de länder som driver Europasamarbetet
              framåt, får vi gå med i de samarbetsformer och samarbeten som
              finns. I dag är det framför allt eurosamarbetet.
            </seg>
          </u>
          <note type="speaker" n="47b89556">
            Anf. 71 ULLA ANDERSSON (V) replik:
          </note>
          <u who="ulla_andersson_ab2816" xml:id="i-78fc7baa9563ff79-2" n="16adaa3f">
            <seg n="aa8dc46e">
              Herr talman! Jag kan konstatera att det låter som om EU-nämndens
              ordförande ställer sig själv i någon sorts utanförskap, där han
              själv väljer att inte vilja delta i processen och påverka på ett
              sätt som man faktiskt har möjlighet till i EU. Det beklagar jag.
            </seg>
            <seg n="4b882c78">
              Det jag också beklagar är att Carl B Hamilton har mycket svårt
              att respektera resultatet av folkomröstningen. Väldigt många,
              även av Carl B Hamiltons vänner, är nu väldigt glada för att de
              inte röstade ja till deltagande i eurosamarbetet. Vore jag Carl
              B Hamilton tror jag att jag skulle hålla flaggan väldigt lågt,
              med tanke på vad som nu har skett i de olika euroländerna och
              vilka konsekvenser eurosamarbetet faktiskt har fått.
            </seg>
            <seg n="418bcfb2">
              Jag hade väl förväntat mig ett större ansvarstagande av EU-nämndens
              ordförande, en vilja till samarbete och också en vilja till en
              bred och bra process i frågan. Jag beklagar att Carl B Hamilton
              i stället verkar förorda en form av utanförskap och tycka-synd-om-prägel
              från regeringens sida.
            </seg>
          </u>
          <note type="speaker" n="d181ee32">
            Anf. 72 BJÖRN VON SYDOW (S):
          </note>
          <u who="bjorn_von_sydow_21fd65" xml:id="i-10512cfc92bd2565-0" n="313a1a3b">
            <seg n="02d6c98b">
              Herr talman! För två veckor sedan var statsministern här och
              återrapporterade om förra toppmötet. Han berättade om ursinne
              i ministerkretsen. Premiärminister efter premiärminister redovisade
              hur hans land tog det som nu skedde i Europa på det ekonomiska
              och sociala fältet. Jag kände att statsministern tyckte att det
              var en plågsam situation. Det föreföll av hans inlägg som om han
              var mycket tveksam till det fransk-tyska inspelet.
            </seg>
            <seg n="822182da">
              Nu har två veckor gått. Jag sitter och lyssnar på den här debatten.
              Det är socialdemokratin som lägger fram den inriktning som Sverige
              bör ha i EU-politikens förhandlingar. Det är inte regeringen.
              Om kammaren i dag bifaller förslaget i utskottsbetänkandet kan
              regeringen komma till riksdagen inom några få dagar med en skrivelse
              som till exempel tar upp de fem punkter som Thomas Östros har
              nämnt.
            </seg>
            <seg n="1edadc1a">
              EU 27 är den del av EU som har det övergripande ansvaret för
              den ekonomiska och sociala politiken, ja, ökad gemenskapsstatlighet,
              överstatlighet när det gäller kreditväsendet i Europa. Flera av
              kollegerna på den borgerliga sidan har instämt i vad Thomas Östros
              har sagt. Statsministern föreföll också tveksam till vad det fransk-tyska
              inspelet stod för. Kom till riksdagen med en skrivelse där detta
              klarläggs! När den här debatten slutar är det Socialdemokraternas
              fem punkter som är Sveriges EU-politik.
            </seg>
            <seg n="90298101">
              Sedan ska det vara förkortad motionstid, enligt mitt förslag.
              Det ska naturligtvis vara möjligt för alla riksdagens partier
              att komma med följdmotioner på skrivelsen. Finansutskottet ska
              självklart förhandla. Jag ser fram emot, precis som Thomas Östros
              säger och som företrädarna för de borgerliga allianspartierna
              här säger, ett majoritetsbetänkande från finansutskottet där den
              europeiska politiken från vår sida linjeras upp. Det som har tagits
              upp i den här debatten är de största ekonomisk-sociala och politiska
              frågeställningar vi har haft inom EU sedan krisen på 90-talet
              och de nya medlemmarnas inträde i den europeiska unionella gemenskapen.
            </seg>
            <seg n="0147b508">
              Jag tar fasta på det Thomas Östros har sagt i sak men också på
              den definitiva inriktningen på överläggning och förhandling. Regeringen
              är en minoritetsregering. Riksdagen och svenska folket vill få
              fram en tydlighet genom skriftliga dokument i dessa fundamentala
              frågor för Sveriges utveckling, för de europeiska ländernas och
              de europeiska människornas utveckling. Det är därför som jag med
              varm hand tillstyrker och hoppas att förslaget i finansutskottets
              betänkande vinner kammarens bifall i dag.
            </seg>
          </u>
          <note type="speaker" n="f8a22080">
            Anf. 73 ANNA KINBERG BATRA (M) replik:
          </note>
          <u who="anna_kinberg_batra_c34f96" xml:id="i-3645cb75deaddebd-2" n="a7ac2a94">
            <seg n="607e2f4b">
              Herr talman! Låt mig börja, kollega von Sydow, med att säga att
              jag har mycket stor respekt för förre talmannen Björn von Sydow.
              Vi har diskuterat EU-frågor i många former genom åren, både här
              och för den delen i Bryssel, inom ramarna för hur vi ska samarbeta
              bättre mellan nationella parlament, hur Sveriges riksdag bäst
              använder sin egen riksdagsordning, Lissabonfördraget med mera.
              Låt mig återigen understryka att det har varit värdefullt med
              den breda enighet och överensstämmelse som vi har haft om det.
            </seg>
            <seg n="fcec0c53">
              Jag begärde repliken bara för att än en gång påminna om att i
              sak är vi faktiskt brett överens. Det är inte så att den här frågan
              bara uppstått nu eller i förra veckan. Vi har jobbat i flera år
              med den finansiella och ekonomiska krisen i EU och hur EU ska
              ta sig ur den.
            </seg>
            <seg n="1d1318c1">
              Vi har en ganska bred samsyn i sak. Den är förankrad vid flera
              tillfällen, inte bara i EU-nämnden utan också enligt den nya riksdagsordning
              som vi har. Det förrförra beslutet om riksdagsordningen gav oss
              ordningen från 2007 som, som Björn von Sydow vet, stärker fackutskottens
              ställning. Inom de ramarna har ju finansministern varit i finansutskottet
              och återkommer också inom någon vecka.
            </seg>
            <seg n="d8450d70">
              Jag blir ändå lite förvånad när Björn von Sydow inte fäster större
              vikt vid de ramar som vi har för hur det här ska gå till. Det
              förvånar mig att en före detta talman går med på att använda Financial
              Times-uppgifter, franska presskonferenser med mera som underlag
              för att Sveriges riksdag ska ta officiell ställning. Det vore
              konstigt. Det vore olikt oss. Det skulle innebära ett avsteg från
              hur vi hittills har arbetat med EU-frågor i riksdagen under svenskt
              medlemskap. Det skulle inte förbättra våra möjligheter att få
              genomslag för de åsikter som vi faktiskt delar.
            </seg>
          </u>
          <note type="speaker" n="ea9f297f">
            Anf. 74 BJÖRN VON SYDOW (S) replik:
          </note>
          <u who="bjorn_von_sydow_21fd65" xml:id="i-10512cfc92bd2565-1" n="313a1a3b">
            <seg n="e4177270">
              Herr talman! Nog är det underligt att de borgerliga i hela denna
              debatt företräder ståndpunkten att de är helt emot att få tillfälle
              att göra ett skriftligt betänkande, justerat in i detalj i finansutskottet,
              anmält på partiernas riksdagsgrupper eftersom det är en stor fråga
              och därefter debatterat i kammaren, på en skrivelse om innebörden
              i riksdagens ställningstagande som går från talmannen till regeringen
              och ger EU-nämnden möjlighet att till statsministern säga att
              vi tillstyrker den förhandling som statsministern kanske ser sig
              tvungen att ha vid toppmötet.
            </seg>
            <seg n="e2a07344">
              Det är obegripligt när Anna Kinberg Batra, som är gruppledare
              för Moderaterna, samtidigt säger att de instämmer i det fempunktsprogram
              som Thomas Östros för Socialdemokraterna lägger fram.
            </seg>
            <seg n="e836f63a">
              Fru talman! Det är sant att jag var mycket engagerad för att
              riksdagen, fackutskotten och plenum skulle komma fram bättre.
              Det var också för att hela riksdagsgrupperna skulle få en chans
              att sätta sig in i EU-frågorna och för att medierna på ett lättbegripligt
              sätt skulle kunna ta del av vad frågeställningarna är.
            </seg>
            <seg n="b472c1bb">
              Jag måste säga: Att sätta sig emot ett initiativ för att få en
              sådan här demokratisk process strider på inget sätt mot de ambitioner
              jag under min tid hade för att leda förbättringsarbetet när det
              gäller EU-politiken i Sveriges riksdag.
            </seg>
            <seg n="22fedf51">
              (Applåder)
            </seg>
          </u>
          <note type="speaker" n="83b0d967">
            Anf. 75 ANNA KINBERG BATRA (M) replik:
          </note>
          <u who="anna_kinberg_batra_c34f96" xml:id="i-3645cb75deaddebd-3" n="a7ac2a94">
            <seg n="24bcb90a">
              Fru talman! Jag hoppas att de ledamöter i finansutskottet som
              i februari deltog i samtalet med finansministern om kommissionens
              förslag också deltar ordentligt den 17 mars, när vi har överläggningar
              i denna sakfråga. Då vet vi också om det har varit något eurozontoppmöte
              över huvud taget. Vi skulle inte få vara med, men vi har en viss
              samsyn om vad Europa faktiskt behöver.
            </seg>
            <seg n="937acb90">
              Om vi menar allvar med vad Europa faktiskt behöver öppenhet,
              konkurrenskraft, bättre tillväxt och att länder och parter får
              fortsätta ha ansvar för arbetsmarknaden borde vi arbeta tillsammans
              för att med brett stöd i Sveriges riksdag driva dessa positioner
              i rådet. Det har vi gjort hittills, och det ser jag fram emot
              att vi fortsätter göra.
            </seg>
            <seg n="9178bb92">
              Jag vet att Björn von Sydow vet det, men jag vill också uppmärksamma
              dem som inte vet det på att EU-nämndens samråd med statsministern
              inför toppmötet sker öppet. Det finns en poäng med att sådant
              både sänds i tv, stenograferas och återrapporteras i denna kammare.
            </seg>
            <seg n="c6133cf3">
              Det är viktigt att vi deltar aktivt i debatten i sak. Europa
              behöver mer av ett ganska allsvenskt tänkande om stabila statsfinanser
              och en stark, öppen ekonomi och mindre av enstaka påhitt, presskonferenser,
              medieuppgifter och så vidare. Vi kan inte hindra sådana från att
              komma, men vi ska inte göra dem till officiell svensk hållning
              genom att bekräfta dem i Sveriges riksdag.
            </seg>
            <seg n="599d4e01">
              Detta är vad formfrågan handlar om. Jag beklagar att vi står
              här i flera timmar och pratar om en formfråga. Det gläder mig
              att vi också pratar lite grann i sak, för Europa behöver en starkare
              och bättre växande ekonomi för att klara konkurrensen och jobben
              i Europa och världen.
            </seg>
          </u>
          <note type="speaker" n="304d050c">
            Anf. 76 BJÖRN VON SYDOW (S) replik:
          </note>
          <u who="bjorn_von_sydow_21fd65" xml:id="i-10512cfc92bd2565-2" n="313a1a3b">
            <seg n="6c75728c">
              Fru talman! Det är Thomas Östros som har tagit upp substansfrågorna
              om Europas och Sveriges framtid i ett fempunktsprogram. Det är
              inte de ärade kollegerna från Alliansen.
            </seg>
            <seg n="b70133be">
              Jag undrar om ni inte i grund och botten skiljer er från statministern,
              som kom tillbaka från det förra toppmötet bekymrad jag får säga
              oroad. Känslan är också: Vart går den europeiska unionen? Kommer
              den liksom andra att klara den stora påfrestningen kring Medelhavet,
              alltså demokratiseringen av de arabiska länderna?
            </seg>
            <seg n="985b10de">
              Jag vill ändå säga att de reformer vi har gjort när det gäller
              riksdagens delaktighet i EU-politiken kanske räcker till när det
              gäller kommissionens förslag, som förhandlas långsamt kanske i
              flera år och där vi har en process med Coreper och ministerråden
              gång på gång. Thomas Östros, som har haft tunga portföljer i regeringen,
              vet att ärendena tar åratal. Både fackutskott och EU-nämnd kan
              dem.
            </seg>
            <seg n="5fbb8c45">
              EU:s toppmöten är dock lite annorlunda. Dokumenten är förhandlade
              av EU:s regeringschefer. Den muntliga redovisning som statsministern
              kan ge den kan göras på ett mycket charmfullt sätt; det vet vi
              från de två statsministrar som har haft dessa frågor har ändå
              inte den precision att den på samma sätt tydliggör den principiella
              karaktären i vad som står på spel.
            </seg>
            <seg n="e8eb45ba">
              Förhandlingarna inom ett EU-toppmöte är, tillåter jag mig att
              säga utan att ha varit där, mer brutala än inom ett vanligt ministerråd.
              Därför har statsministern all anledning att känna tillförsikt
              i att han har riksdagens uttalade stöd i form av ett riksdagsbeslut
              i denna skickelsedigra situation för Sverige och Europa.
            </seg>
            <seg n="22fedf51">
              (Applåder)
            </seg>
          </u>
          <note type="speaker" n="52df3ca5">
            Anf. 77 CARL B HAMILTON (FP) replik:
          </note>
          <u who="unknown" xml:id="i-2edc2881af200f19-5" n="ade9d033">
            <seg n="9692b556">
              Fru talman! Egentligen sade väl Anna Kinberg Batra i stort sett
              allt det jag anmälde mig för att replikera.
            </seg>
            <seg n="83c6e29d">
              Det jag tycker är konstigt med Björn von Sydows diskussion är
              egentligen att han vet att detta är en stor fråga, och han vill
              ha ett uttalat stöd. Men vårt problem och det är ett klassiskt
              svenskt problem är att vi inte riktigt vet vad dessa länder håller
              på med, vad de har för förslag, hur oense de är sinsemellan och
              så vidare. Man kan inte kräva att regeringen ska avlåta en skrivelse
              där den tar ställning till någonting den inte känner till och
              inte är insatt i.
            </seg>
            <seg n="fbbd9620">
              Jag vet inte hur den demokratiska processen är i euroländer,
              som Finland, men där har de en annan grund för att delta i en
              sådan här process än vad vi har. Vi står ju utanför tyvärr, enligt
              min mening.
            </seg>
            <seg n="709c3deb">
              I avvaktan på ett bättre beslutsunderlag förstår inte jag varför
              man till exempel avvisar att begära en aktuell debatt. Man kan
              göra det hos statsministern eller finansministern. Jag tycker
              egentligen att statsministern är bättre. Man kan även använda
              sig av interpellationer, som också är ett snabbare instrument.
              Jag kan inte förstå det. Det är för mig obegripligt.
            </seg>
            <seg n="62600d84">
              Jag förstår vad Björn von Sydow säger om betänkandet och allt
              detta, men i avvaktan på att vi vet vad som faktiskt kommer ut
              ur denna process tycker jag att det är väldigt konstigt att man
              går den här vägen.
            </seg>
          </u>
          <note type="speaker" n="6b13dc7a">
            Anf. 78 BJÖRN VON SYDOW (S) replik:
          </note>
          <u who="bjorn_von_sydow_21fd65" xml:id="i-10512cfc92bd2565-3" n="313a1a3b">
            <seg n="bf16e5f4">
              Fru talman! Statsministern hade kunnat vara med i den här debatten.
              Statsministern hade kunnat vara det statsråd som från regeringen
              gick in i debatten och till exempel tog upp vilken riktlinje man
              vill ha. Han hade kanske kunnat säga att Thomas Östros riktlinjer
              är utmärkta men att man har några justeringar. Någon av partiledarna
              som är statsråd och som har intresse för frågan hade kunnat vara
              här. Det är alltså inget argument, Carl B Hamilton.
            </seg>
            <seg n="2d3e2073">
              Låt mig dock ta upp en svår sak: ingen kunskap. Nu är det tre
              veckor till toppmötet. Ska Sveriges och euroländernas socioekonomiska
              framtid avgöras av att dagarna går och ingen vet någonting? Sedan
              kommer toppmötet, och där kanske man inte heller har riktig överblick
              över vad som sker.
            </seg>
            <seg n="ba0401b8">
              Jag ger inte EU-kritikerna rätt. EU behövs. Det är en bra sak
              att toppmötena har formaliserats. Men det finns ett stort behov
              av att material och kunskaper finns tillgängliga när det verkligen
              gäller, när det är mycket stora saker. Det förslag som oppositionen
              baserar sig på är byggt på vad som är känt utåt, och det räcker
              för att formulera positivt vad vi vill.
            </seg>
            <seg n="9c7a95a8">
              Det skulle vara möjligt för andra länder som inte tillhör eurogruppen
              att få reda på detta, och naturligtvis skulle flertalet av EU-gruppens
              länder vara intresserade. Finns det någonting annat än den tysk-franska
              motorn? Finns det någon annan substans tänkt någonstans i medlemskretsen?
              Ja, som saken är just nu finns det. Det är skisserat här. Det
              låter underligt, men så är det faktiskt.
            </seg>
          </u>
          <note type="speaker" n="48186689">
            Anf. 79 CARL B HAMILTON (FP) replik:
          </note>
          <u who="unknown" xml:id="i-2edc2881af200f19-6" n="ade9d033">
            <seg n="ed17729d">
              Fru talman! Först var det frågan om de fem Östroska punkterna.
              De punkter Östros tog upp i Svenska Dagbladet var fler än fem.
              Jag gick igenom dem. Det finns tydliga och klara alliansståndpunkter
              i alla de frågor som Thomas Östros tog upp. I huvudsak, precis
              som Björn von Sydow redan har konstaterat, sammanfaller de med
              Östros egna synpunkter och statsministerns.
            </seg>
            <seg n="43aee189">
              Jag förstår inte vad som menas med att statsministern hade kunnat
              vara här. Vad skulle han agera utifrån? Vad skulle beslutsunderlaget
              vara? Är det vad som står i Financial Times? Vi har inte blivit
              inbjudna till toppmötet. Det är verkligen ett stort problem. Naturligtvis
              är det fråga om A- och B-lag. Vi vill inte ha det. Det är ett
              klassiskt svenskt problem. Jag håller med om att det ställs verkligen
              på sin spets i dag euroländerna går före. Men jag kan inte riktigt
              se vad statsministern i den här debatten skulle ha bidragit med.
              Han hade fått mer tid och det hade blivit en bättre debatt om
              han hade blivit inbjuden till en aktuell debatt eller en interpellationsdebatt.
              Det ena utesluter inte det andra.
            </seg>
            <seg n="60d895a0">
              Thomas Östros har inte definierat något program. Han har tagit
              upp ett antal frågor där det finns den klassiska svenska ståndpunkten
              beträffande att arbetsmarknadens parter bestämmer lönebildningen
              och att vi är för starka statsfinanser och så vidare. Jag gick
              igenom det i mitt anförande jag vet inte om Björn von Sydow lyssnade
              på det där jag definierade precis var Sverige står i de punkter
              som Thomas Östros tog upp.
            </seg>
            <seg n="d2dcee15">
              Jag kan hålla med om att det här är något magert som beslutsunderlag,
              men jag kan inte riktigt se att vi i dag har så mycket mer att
              gå på än det som vi har fått via medierna. Jag skulle inte råda
              min statsminister att komma hit och debattera så viktiga frågor
              med ett så lösligt och tunt underlag.
            </seg>
          </u>
          <note type="speaker" n="9502c7e4">
            Anf. 80 BJÖRN VON SYDOW (S) replik:
          </note>
          <u who="bjorn_von_sydow_21fd65" xml:id="i-10512cfc92bd2565-4" n="313a1a3b">
            <seg n="0790a2e9">
              Fru talman! Nåväl! Då skulle statsministern kunna komma till
              kammaren när en skrivelse bordläggs för första gången och ha en
              bordläggningsdebatt. Då kan han orientera kammaren, kanske bjuda
              in diplomatiska kåren att sitta på läktaren och ta del av ett
              mer genomarbetat program om nu Thomas Östros fem punkter i all
              sin dar inte är tillräckligt utförliga.
            </seg>
            <seg n="fa033367">
              Regeringskansliet skulle kunna åstadkomma något sådant. Kanske
              Polens regering, Finlands regering, Österrikes regering, Nederländernas
              regering eller Belgiens regering skulle vara intresserade av att
              få höra vad Sveriges regering står för. Kanske Thomas Östros på
              nytt går upp och säger att det här ser ganska bra ut. Kanske de
              på diplomatiska läktaren skulle vara intresserade och skriva hem.
            </seg>
            <seg n="b194cd34">
              Det är obegripligt att man inte tänker framåt när man är EU-nämndens
              ordförande!
            </seg>
          </u>
          <note n="1e2c1f50">
            Överläggningen var härmed avslutad.
          </note>
          <note n="31697191">
            14 § Ändring i lagen om Sveriges riksbank
          </note>
          <note n="e62f6673">
            Föredrogs
          </note>
          <note n="31caf9b5">
            Förste vice talmannen konstaterade att ingen talare var anmäld.
          </note>
          <note n="eeaa62bc">
            15 § Kommunala frågor
          </note>
          <note n="e62f6673">
            Föredrogs
          </note>
          <note type="speaker" n="8029b681">
            Anf. 81 JENNIE NILSSON (S):
          </note>
          <u who="jennie_nilsson_79fc1e" xml:id="i-b92925018e983722-0" n="c40697ee">
            <seg n="8d1816d2">
              Fru talman! I detta betänkande behandlas motioner om kommunala
              frågor från den allmänna motionstiden 2010. Vi socialdemokrater
              har valt att yrka bifall till en motion om vinstutdelning i offentligt
              finansierad välfärdsverksamhet. Det är en fråga som är ständigt
              aktuell och som har stor betydelse för våra barns rätt till en
              bra undervisning, våra gamlas rätt till en bra äldrevård och den
              sjukes rätt till bästa möjliga sjukvård. Det här är en fråga som
              ytterst kokar ned i om det är rätt och rimligt att skattepengar
              avsedda för skola, vård och omsorg i stället ska användas till
              vinstutdelning åt privata ägare.
            </seg>
            <seg n="0deb91f8">
              När jag läser den borgerliga utskottsmajoritetens svar på frågan
              kan jag konstatera att man inte har några problem med att verksamhet
              i stället blir vinst. Man tycker att vinst är bra, och man tror
              att dåliga och oseriösa verksamheter per automatik inte blir långlivade
              eftersom marknaden förväntas reglera sig själv. Det kan tyckas
              vara naivt, och det är något som utbildningsminister Björklund
              också medger för de borgerligas räkning efter att medierna i flera
              veckor har rapporterat om allvarliga missförhållanden och stora
              vinster i flera friskolor. Han har tydligen kommit till insikt
              om att vinst går före kvalitet, om jag får tro en artikel i Dagens
              Industri.
            </seg>
            <seg n="69fee76d">
              Det är också cyniskt och provocerande att man utifrån marknadsekonomiska
              teorier är beredd att låta barn, gamla och sjuka betala priset
              i väntan på den självreglering som ska ske när varan eller tjänsten
              inte håller måttet. Det är någons utbildning, vård eller omsorgsbehov
              som blir lidande när vinstintresset tillåts vara viktigare än
              kvaliteten. Jag tror att det är en klen tröst för den som är drabbad
              att marknaden kommer att reglera sig själv och att just den här
              skolan eller den här vårdgivaren kommer att ersättas av någon
              annan som kanske, eller kanske inte, är bättre.
            </seg>
            <seg n="bca1cbb7">
              Fru talman! För att vara övertydlig vill jag betona att det inte
              är friskolor eller privata vårdgivare i sig som är problemet.
              Många av dem gör ett fantastiskt arbete och är bra komplement
              till det gemensamma. Men det är viktigt att deras verksamheter
              bedrivs på samma villkor och med samma kvalitetskrav som kommunalt
              driven eller landstingsdriven verksamhet. Att Jan Björklund nu
              sent omsider har förstått att det finns brister i lagstiftningen
              om friskolorna som gör det möjligt att plocka ut vinst på bekostnad
              av kvalitet är givetvis glädjande. Frågan är bara vad han tänker
              göra åt det. Än så länge har vi inte sett några konkreta förslag,
              mer än att man ska tillsätta en parlamentarisk utredning. Det
              är något som säkert är bra men som inte leder till en förändring
              i närtid. Den ska dessutom bara titta på friskolorna, vilket inte
              rymmer hela problembilden. Det är fortfarande ytterst oklart om
              Björklunds nya insikter delas av resten av den moderatledda regeringen.
              Sträcker sig insikterna till att också omfatta problemet med vinst
              på bekostnad av kvalitet i vård- och omsorgsverksamheten?
            </seg>
            <seg n="5804df21">
              Fru talman! För oss socialdemokrater är välfärdsområdet inte
              en marknad där privata vinstintressen ska vara styrande. Erfarenheter
              från andra länder visar att sådana system är dyra, orättvisa och
              ineffektiva. När vinstintresset får styra är risken uppenbar att
              människor delas upp i mer respektive mindre lönsamma patienter
              och i mer eller mindre önskvärda elever. Dessutom ökar risken
              för att den som kan betala för sig får bättre tillgång till tjänster
              än den som är resurssvag. Det finns stötande exempel på omfattande
              vinstuttag från en offentligt finansierad välfärdsverksamhet som
              har skett till priset av dumpad kvalitet eller uppsagd personal.
              Det här visar att den politiska kvalitetskontrollen i dag inte
              fungerar, och det vill vi socialdemokrater ändra på.
            </seg>
            <seg n="7ee0d72f">
              Vi vill se högre kvalitetskrav för alla utförare inom den offentligt
              finansierade välfärden, liksom att medborgarna ges rätt till god
              insyn i all verksamhet offentlig och privat. Vi vill se goda anställningsvillkor
              med kollektivavtal, meddelarskydd för personalen och deltagande
              i gemensamma utvärderingar och kvalitetsregister. Det borde vara
              en självklarhet.
            </seg>
          </u>
          <note n="1c495d24">
            Fru talman! Vi yrkar bifall till reservation 3.
          </note>
          <note type="speaker" n="c1c7de76">
            Anf. 82 JOHNNY SKALIN (SD):
          </note>
          <u who="johnny_skalin_8b916b" xml:id="i-138d4bfcc73cbe59-1" n="dc7da5fa">
            <seg n="12475b42">
              Fru talman! Vetskapen om att skattebetalarnas pengar används
              på det mest resurseffektiva och ansvarsfulla sättet är för oss
              sverigedemokrater det mest centrala. Därför har vi också en pragmatisk
              syn på ägande och utövande. Vi tycker med andra ord att det viktiga
              inte är vem som utövar eller äger en verksamhet utan att skattebetalarna
              i stället får ut mesta möjliga samhällsservice per insatt skattekrona.
              Det innebär per definition att en verksamhet antingen drivs mer
              effektivt till samma kostnad eller med samma effektivitet men
              billigare.
            </seg>
            <seg n="fff43243">
              Effektiviteten är emellertid oftast enklare att räkna ut inom
              den privata näringen än inom den offentliga sektorn, dels eftersom
              det är enklare att räkna ut produktiviteten inom till exempel
              en tillverkningsindustri än vad det är att räkna ut produktiviteten
              eller effektiviseringspotentialen inom serviceyrken som i skola,
              vård eller omsorg, dels eftersom jämförande och återkommande analyser
              av privatiseringarna av offentliga verksamheter är så ovanligt
              förekommande. Eftersom hela syftet med att konkurrensutsätta offentliga
              verksamheter torde vara att öka effektiviseringen och användningen
              av skattebetalarnas pengar borde sådana rapporter vara av ett
              allmänt och återkommande intresse, och då särskilt för dem som
              förvaltar väljarnas förtroende. Därför stöder vi Vänsterpartiets
              motion Fi213.
            </seg>
            <seg n="d18ecd33">
              Till skillnad från Vänsterpartiet underlåter emellertid Sverigedemokraterna,
              innan en ordentlig översyn gjorts, att dra några slutsatser om
              hur dagens system fungerar rent generellt eller vilka incitament
              eventuella enskilda näringsidkare kan ha. Jag yrkar därför bifall
              till vår motivreservation i ärendet FiU30.
            </seg>
          </u>
          <note type="speaker" n="941b8d72">
            Anf. 83 ULLA ANDERSSON (V):
          </note>
          <u who="ulla_andersson_ab2816" xml:id="i-78fc7baa9563ff79-3" n="16adaa3f">
            <seg n="ab4da54e">
              Fru talman! Vi har läst många arga kommentarer om hur energibranschen
              skor sig på kundernas elbehov denna vinter, och kommentarerna
              kommer självklart med all rätt.
            </seg>
            <seg n="a615b0c9">
              Näringsministern har varit mäkta upprörd. Men de facto är det
              så att den privatiserade omsorgen, det vill säga handikapp- och
              äldreomsorgen, ger mer än dubbelt så hög avkastning på det egna
              kapitalet som elsektorn. Men inget politiskt parti, mer än Vänsterpartiet,
              verkar bli upprört över att våra skattepengar som ska gå till
              välfärd, i det här fallet omsorg om äldre och personer med funktionsnedsättning,
              i stället går till enorma vinster. Det är tydligen skillnad i
              värde på elkunder och äldre eller personer med funktionsnedsättning.
            </seg>
            <seg n="f0ef1222">
              Vänsterpartiet vill belysa konsekvenserna av de stora samhällsförändringar
              som privatiseringarna har orsakat och har motionerat om att tillsätta
              en kommission med uppdrag att utreda de samhällsekonomiska och
              sociala konsekvenserna.
            </seg>
            <seg n="aed7f806">
              Vårdföretagarnas vd säger: Min bestämda uppfattning är att det
              kommer gå väldigt fort. Åtminstone hälften av all vård kommer
              att drivas privat om fyra år. Och Nutek och Almega säger: Koncentrationen
              mot större företag kan ses som ett uttryck för en mognadsprocess.
              Så kan man faktiskt säga om att riskkapitalbolag tar över alltmer
              av den offentligt finansierade välfärden.
            </seg>
            <seg n="217a02a2">
              Antalet personer som arbetar i vård, skola och omsorg i privata
              företag har nästan fördubblats sedan år 2000. Inom utbildningssektorn
              har utbetalningarna till antalet privata så kallade friskolor
              ökat med 65 procent på fem år. En marknad för välfärd har skapats
              där vi har blivit kunder i vår egen välfärd i stället för att
              det är en rättighet. Men den fria marknaden är inte överförbar
              till svensk offentlig sektor, eftersom företagen inte själva finansierar
              sin produktion och eftersom vi vill att behoven ska styra och
              inte efterfrågan. Företagen behöver inte ens finna någon avsättning
              för sina tjänster, det vill säga leta efter kunder. Skatten bekostar
              både produktionen av vårdtjänster och konsumtionen av samma tjänster.
            </seg>
            <seg n="0506ac48">
              Teorin bakom privatiseringarna är att de ska skapa besparingar
              som är större än de samordningsvinster som går förlorade när större
              offentliga verksamheter splittras upp på flera privata utförare.
              Den sämre kostnadseffektiviteten i system med exempelvis vinstdriven
              vård beror till viss del på den byråkrati som följer av ökad konkurrens
              och privatisering. Det handlar i huvudsak om minskade stordriftsfördelar
              och om att flera aktörer i vården tvingar fram omfattande regelverk
              och tillsynskostnader.
            </seg>
            <seg n="1c0247b8">
              I ett system där privata företag bedriver vård för offentliga
              medel måste skattepengarna även räcka till den svällande byråkratin,
              till ständiga omförhandlingar och komplicerade vårdavtal, till
              vinst åt vårdbolagen och till marknadsföring. Men eftersom uppemot
              90 procent av kostnaderna i de verksamheter som privatiserats
              består av löner, det vill säga löner som bekostas av skattemedel,
              är det därmed personalen som måste effektiviseras. Personalkostnaderna
              sänks genom att de privata företagen omvandlar fasta tjänster
              till timanställningar, förlänger arbetstiden, sänker jourersättningen
              eller sänker lönerna.
            </seg>
            <seg n="d7b2a6a4">
              Låt mig ta två exempel, det ena från Frösunda som ägs av ett
              riskkapitalbolag och som arbetar med personlig assistans. De sade
              upp alla personliga assistenter på Södermalm. De fick i sin tur
              i stället söka timanställning och fick utöka sin arbetstid kraftigt
              för att nå samma lön som de hade tidigare.
            </seg>
            <seg n="94b4f554">
              I Gävle har Socialdemokraterna tillsammans med Miljöpartiet och
              borgarna privatiserat över hälften av gruppbostäderna för personer
              med utvecklingsstörning. Där måste de anställda som jobbar natt
              jobba 30 procent mer för att få ut samma lön, det vill säga att
              det som tidigare var en heltid är numera 130 procent.
            </seg>
            <seg n="5563fc23">
              Det här är nog inte bra för någon, utom för bolaget som får en
              större vinst. Överskott uppstår genom till exempel sämre arbetsvillkor.
              Men eftersom det privata företaget inte har satsat några pengar
              alls utan allt är finansierat av skatter består detta överskott
              av skattepengar som avsatts till vård men som inte används till
              vård. Någon vinst i ekonomisk mening är det alltså inte fråga
              om, utan endast skattemedel som inte utnyttjas till det som de
              faktiskt är avsedda för, det vill säga vår gemensamma välfärd.
            </seg>
            <seg n="e500e241">
              Det finns en rad starka skäl för att dra slutsatsen att både
              den samhällsekonomiska effektiviteten och arbetsförhållandena
              i de svenska välfärdsverksamheterna har försämrats av utförsäljningarna.
              Ett uppenbart problem är att vinstdrivande företag använder skattemedel
              till vinst i stället för till verksamhet. Det handlar om stora
              summor som läcker ut i privata vinster i stället för att användas
              till att hålla en hög kvalitet i välfärden. Privata företag inom
              vård, skola och omsorg tog emot 83 miljarder kronor i skattefinansierade
              utgifter under 2008, enligt Statistiska centralbyrån. De 15 största
              privata aktörerna inom vården och skolan gjorde en vinst på över
              2 miljarder kronor med svenska skattemedel under 2009, enligt
              en granskning av journalisten Kent Werne.
            </seg>
            <seg n="936635e8">
              I många fall handlar det om att verksamheter som gått med överskott
              sedan sålts ut billigt och att pengarna nu i stället tillfaller
              privata ägare. Ökända exempel på detta är hemtjänsterna i Rågsved
              och Hagsätra här i Helsingfors som såldes för 70 000 kronor, trots
              att de gick med överskott på 23 miljoner om året.
            </seg>
            <seg n="bca2ea4a">
              Men de flesta av de större aktörerna ägs av riskkapitalbolag,
              vilket skapar särskilda problem. Till exempel uppskattade Skatteverket
              nyligen att riskkapitalbolagen genom internlån orsakar ett skattebortfall
              på ungefär 10 miljarder kronor årligen. 10 miljarder kronor årligen
              av dina och mina skattepengar försnillas. Den sortens avancerad
              skatteplanering har gett dem ett extra övertag när verksamheter
              i Sverige säljs ut till högstbjudande. Vinsten skickas som koncernbidrag
              till moderbolaget, och dotterbolaget betalar ingen skatt. Moderbolagets
              kostnader för så kallade aktieägarlån och banklån raderar resultatet
              av skatten. Till exempel har Capio och Attendo nolltaxerat i fyra
              år. Reavinsten försvinner utomlands i något skatteparadis och
              används till nya uppköp av till exempel offentlig verksamhet.
            </seg>
            <seg n="e79cf4c3">
              Riskkapitalbolag är ett växande fenomen med ca 2 500 miljarder
              dollar och äger tiotusentals företag i olika branscher. Affärsidén
              är att köpa upp och förvalta företag genom en kombination av fondkapital
              och stora lån. De ägs och drivs av ett fåtal personer, så kallade
              managers, med mycket begränsad insyn och slutna kretsar, och de
              utnyttjar skatteparadis och låglöneländer. Det är detta som Almega
              och Nutek anser vara tecken på en mogen bransch eller som Financial
              Times uttrycker det: Vården är en attraktiv sektor för riskkapitalet,
              då den förväntas vara immun mot konjunktursvängningar. Vi behöver
              ju utbildning, omsorg och vård oavsett konjunkturläge.
            </seg>
            <seg n="a3569f3e">
              Det är inte undra på att det blir brist på riskkapital i andra
              branscher när riskkapitalmarknaden har hittat en totalt riskfri
              bransch med skyhög avkastning.
            </seg>
            <seg n="80ac6de3">
              Ett nytt Sverige växer fram där riskkapitalbolag skär guld med
              täljkniv eller rättare sagt skär våra skattepengar med guldkniv.
            </seg>
            <seg n="e583d06d">
              Alltmer av den offentliga välfärden drivs av riskkapitalbolag.
              Inom handikappomsorgen dominerar fyra stora aktörer. Alla är riskkapitalbolag.
              Inom de så kallade friskolorna är fem av de sex största aktörerna
              riskkapitalbolag, och inom vård- och omsorgssektorn ser det lika
              illa ut. Medan vinsterna totalt i näringslivet minskade mellan
              2007 och 2008 ökade vinsterna inom vård, skola och omsorg.
            </seg>
            <seg n="396c02aa">
              Det är intressant att läsa statistik, eller hur? Statistiska
              centralbyrån är en guldgruva för många av oss. Där kan man se
              hur avkastningen ser ut på eget kapital i olika branscher.
            </seg>
            <seg n="a56bff1a">
              I den stora bankbranschen, finanssektorn, som finansministern
              är så upprörd över är avkastningen på eget kapital ungefär 20
              procent. Det är ingenting jämfört med utbildningssektorn, vårdsektorn
              eller äldreomsorgen. I elsektorn, som jag tidigare tog upp och
              som alla är så upprörda och arga på, är avkastningen på eget kapital
              15 procent. Genomsnittet i välfärdssektorn är 25 procent. Omsorgen
              sätter rekord med 33 procent.
            </seg>
            <seg n="2633f097">
              Vinsterna 2008 motsvarar ca 17 000 sjuksköterskor eller drygt
              20 000 vårdbiträden. Fråga skattebetalarna vad de tycker att deras
              pengar ska användas till! Är det till sjuksköterskor, vårdbiträden,
              lärare och personliga assistenter eller till vinster i riskkapitalbolag?
              Jag tror att svaret blir rätt entydigt.
            </seg>
            <seg n="351513c6">
              Det är tråkigt att ingen vill undersöka eller ta reda på vad
              detta innebär för kvaliteten i välfärden, för demokratin eller
              för det vi verkar vara överens om, nämligen att behoven ska styra
              och inte efterfrågan och plånboken. Oavsett vilka motiv man har
              för sin privatiseringsiver, ideologiska eller andra, borde man
              ändå tycka att det vore värt att undersöka. Man har ett ansvar
              för de beslut man fattar och för att ta reda på vilka konsekvenser
              de faktiskt får.
            </seg>
            <seg n="baa36281">
              Fru talman! Jag yrkar bifall till Vänsterpartiets reservation
              och hoppas att fler i framtiden vill ta reda på vad deras politiska
              beslut får för konsekvenser.
            </seg>
          </u>
          <note type="speaker" n="9af33567">
            Anf. 84 GÖRAN PETTERSSON (M):
          </note>
          <u who="goran_pettersson_352adf" xml:id="i-dcd756b168b2fe0b-0" n="ebd9c1b9">
            <seg n="853cd6a7">
              Fru talman! Betänkandet behandlar 13 olika motioner. Det stora
              flertalet av dessa motioner har avstyrkts av ett enigt utskott,
              oftast med hänvisning till två pågående utredningar den ena gällande
              det kommunala balanskravet och den andra gällande kommunal skatteutjämning.
            </seg>
            <seg n="520f1bac">
              Jag tänker uppehålla mig vid de motioner som vi är oeniga om,
              vilket också är vad denna debatt har handlat om så här långt.
              Kärnpunkten där det skiljer sig mellan majoriteten och dem som
              motionerat är vinst i välfärdssektorn. När man tittar på denna
              fråga måste man se lite långsiktigt. Vad står välfärdssektorn
              inför för utmaningar?
            </seg>
            <seg n="727c158a">
              Sveriges Kommuner och Landsting gjorde i bred politisk enighet
              en utredning där man tittade på finansieringen av välfärdssektorn
              20 år framåt i tiden. I utredningen konstaterade man att om vi
              fortsätter i tangentens riktning och bara gör en trendframskridning
              skulle välfärden om 20 år kosta motsvarande 13 skattekronor mer
              i kommunalskatt. Den breda parlamentariska gruppen var överens
              om att det inte var lösningen, utan man såg framför sig att man
              skulle behöva vidta många olika åtgärder.
            </seg>
            <seg n="5ff9595a">
              Det här skulle jag vilja koppla till vinst i välfärdssektorn.
              Ska vi kunna slå vakt om den gemensamt finansierade välfärden
              är det viktigt att vi har en utveckling inom denna sektor. Ser
              vi på samhället i övrigt har utvecklingen mycket drivits av två
              saker. Det ena är konkurrens, och det andra är vinstintresse.
              Dessa två saker tillsammans har lett till att det har funnits
              en innovation i samhället; man har gjort saker på nya sätt, effektiviserat
              och levererat en kvalitet som har varit efterfrågad.
            </seg>
            <seg n="59b4651d">
              Jag ska ta upp en sektor som är nödvändig för samhället, nämligen
              livsmedelsdistribution. Utan livsmedelsdistribution blir det nöd
              och elände i landet. Men livsmedelsdistributionen sköts inte av
              stat, kommun och landsting utan i privat regi med vinstintresse.
              Det har skett en enorm förändring på 50 år. För 50 år sedan stod
              en handlare bakom en disk. Man sade vad man skulle ha till handlaren,
              han plockade ned varorna i en påse och man betalade.
            </seg>
            <seg n="64e998ea">
              I dag sker livsmedelsdistributionen helt annorlunda med en helt
              annan produktivitet. Utvecklingen har skett samtidigt som de som
              har drivit verksamheten haft ett uttalat vinstintresse. De har
              varit ute efter vinst och gjort stora vinster, men arbetssättet
              har också förändrats. Det innebär inte att det levereras en sämre
              kvalitet i dag. Vi som varit med om båda handlarformerna tycker
              nog att den kvalitet som erbjuds i dag är mycket högre. Det är
              ett mycket större utbud till ett relativt sett mycket lägre pris.
            </seg>
            <seg n="02f1a169">
              I dag går vi själva runt med våra vagnar och plockar i varor.
              Vi kanske till och med skannar varorna själva och betalar direkt
              i kassan.
            </seg>
            <seg n="f9d43a68">
              Det är därför viktigt att större delar i välfärdssektorn öppnas
              för den innovationskraft som konkurrens, öppenhet och vinstintresse
              innebär.
            </seg>
            <seg n="df24b49c">
              En stor majoritet i kammaren ansluter sig i de flesta frågor
              till tron på marknadsekonomin. När det gäller välfärdssektorn
              kommer vi in på ett nytt område, och då blir det kanske lite skrämmande
              och farligt. Det lyfts ofta fram delar där detta inte har fungerat
              och någon har misskött sig. Dessa exempel får dock inte göra att
              vi slutar att utveckla oss mot ökad konkurrens, ökad valfrihet
              och ökad effektivitet.
            </seg>
            <seg n="bdcb1add">
              När det offentliga beställer varor och tjänster är det viktigt
              att man är noga. Jag håller fullständigt med dem som har gjort
              inlägg tidigare om att man måste vara noga med att följa upp kvaliteten.
              Det har i många upphandlingar blivit alldeles för mycket fokus
              på priset. Det offentliga måste bli mycket duktigare på att ställa
              krav på mer än bara priset och framför allt på att följa upp kvaliteten.
              Den långsiktiga lösningen på välfärdssektorns utmaningar är inte
              att bekämpa vinsten. Det är inte vinsten som är problemet, det
              är bristen på kvalitet eller fokuseringen på priset.
            </seg>
            <seg n="c1ae05d5">
              Det är med mer konkurrens, mer öppenhet och en skickligare upphandlingsorganisation
              hos det offentliga vi möter framtidens utmaningar inom välfärdssektorn,
              inte genom att ängsligt bekämpa vinstdrivande företag.
            </seg>
          </u>
          <note type="speaker" n="c83c746b">
            Anf. 85 ULLA ANDERSSON (V) replik:
          </note>
          <u who="ulla_andersson_ab2816" xml:id="i-78fc7baa9563ff79-4" n="16adaa3f">
            <seg n="58704ab9">
              Fru talman! Göran Pettersson säger i sitt anförande att den skiljande
              punkten är frågan om vinst. Jag skulle vilja lägga till en del.
              Det är både demokratifrågor och kvalitetsfrågor, och det handlar
              om vilken syn vi har på hur våra gemensamma skattepengar ska användas.
              För Moderaterna är det här slöseriet helt okej.
            </seg>
            <seg n="269bc551">
              Skatteverket har räknat ut att 10 miljarder kronor dras undan
              från den skattefinansierade verksamheten. Det är alltså 10 miljarder
              kronor av dina och mina skattepengar som går till uppköp av andra
              kommunala offentliga verksamheter eller av privata bolag inom
              välfärdsverksamheten. Det är så det går till, Göran Pettersson.
              Pengarna används framför allt till att köpa upp och lägga under
              sig en större del av marknaden. Det är därför vi ser den här totala
              dominansen av riskkapitalbolag.
            </seg>
            <seg n="509b1447">
              Inom handikappomsorgen är fyra av fyra stora aktörer riskkapitalbolag
              alla registrerade i skatteparadis. Inom friskolan är det fem av
              sex. Inom vård- och omsorgssektorn är det tre av fyra. Det är
              en total dominans av riskkapitalbolag där det inte finns någon
              insyn och där skatteplaneringen är långt driven.
            </seg>
            <seg n="6310198d">
              Göran Pettersson tycker att vi ska lägga mer krut på upphandlingar
              och kontroll. Hur mycket kontroll behövs av Helsingforss läns
              landstings 4 000 privata avtal? Hur många kontrollanter tycker
              du att vi ska lägga skattepengar på? Det vore bra att veta. Är
              det en för varje vårdcentral, eller kanske två? Hur många ska
              man ha för förskolorna? Är det där vi ska lägga våra skattepengar?
              Vi ska finansiera verksamheten, vi ska finansiera vinsterna och
              vi ska finansiera kontrollen och inte ens veta om vi får den kvalitet
              medborgarna är värda.
            </seg>
          </u>
          <note type="speaker" n="0c374e30">
            Anf. 86 GÖRAN PETTERSSON (M) replik:
          </note>
          <u who="goran_pettersson_352adf" xml:id="i-dcd756b168b2fe0b-1" n="ebd9c1b9">
            <seg n="d587492f">
              Fru talman! Uppföljningen av kvaliteten i verksamheten är helt
              central. Den är central oavsett om verksamheten sker i enskild
              eller kommunal regi. Det är det som kommunerna, landstingen och
              i vissa fall staten måste bli mycket duktigare på. Vid upphandlingar
              fokuserar man ibland bara på priset. Man måste också fokusera
              på kvaliteten. En kvalitetsuppföljning är värdefull för verksamheten
              oavsett om den drivs av vinstintresse eller inte.
            </seg>
            <seg n="219ef925">
              När det gäller olika bolagsformer vill jag säga att konkurrens
              är viktigt. Det är viktigt att man har konkurrens på likvärdiga
              villkor. Om det i vår skattelagstiftning finns sådant som gör
              att konkurrensen snedvrids är det viktigt att vi ser över skattelagstiftningen
              så att den är neutral.
            </seg>
            <seg n="402a6f4d">
              Jag känner inte till de fall du lyfter om upp skatteparadis,
              men vi kan konstatera att det har skett många förändringar och
              en samordning av skattelagstiftningen efter den finansiella krisen.
              Vi kanske till och med tycker lika när det gäller att det är viktigt
              med likvärdighet i beskattningen så att bolag kan tävla på likvärdiga
              villkor oavsett var de är registrerade.
            </seg>
          </u>
          <note type="speaker" n="d88f8e53">
            Anf. 87 ULLA ANDERSSON (V) replik:
          </note>
          <u who="ulla_andersson_ab2816" xml:id="i-78fc7baa9563ff79-5" n="16adaa3f">
            <seg n="1e73189a">
              Fru talman! Man kan ju tycka att en moderat borde anse att företagen
              åtminstone ska finansiera sin egen verksamhet. Moderaterna tycker
              tydligen att det är helt okej att ha en helt bidragsfinansierad
              verksamhet. Det är nämligen vad det är. Det är dina och mina skattepengar
              som bekostar verksamheten, det vill säga produktionen av tjänsterna.
            </seg>
            <seg n="94c6c5a0">
              Företagen finansierar ju inte sin egen verksamhet. Till och med
              uppköpen sker med dina och mina skattepengar. Det är inte alls
              konkurrens på lika villkor. Vem som helst borde bli oroad av att
              vi har en oligopolistisk struktur inom välfärdssektorn. Jag tycker
              att det är bedrövligt att en moderat kan försvara att företag
              ska kunna finansiera sin verksamhet med skattepengar.
            </seg>
            <seg n="2b8e45bb">
              Göran Pettersson talade tidigare om innovation. Skolverket har
              konstaterat att det inte har blivit någon ökad pedagogisk mångfald
              av den så kallade friskolereformen. Man kan snarare se en enfald
              eftersom det även där handlar om stora riskkapitalbolag.
            </seg>
            <seg n="51406f7c">
              Vi kan titta på hur det ser ut bland de anställda. I de två största
              skolkoncernerna ligger lärartätheten på 4,6 lärare på 100 elever.
              På nästa nivå är det 5,4. I kommunerna har man 8,2 lärare på 100
              elever. Det är där man tar ut sina vinster. Det försvarar Göran
              Pettersson. Han tycker att det är helt okej. Han pratar om effektiviseringar
              som har gjorts. På vems bekostnad? Vi ser tydligt att det är på
              bekostnad av elevernas skolresultat, men också på bekostnad av
              de anställdas arbetsvillkor. Jag tog tidigare upp att man numera
              måste jobba 130 procent för att få ut en lön på 100 procent.
            </seg>
            <seg n="3ba55fa7">
              Göran Pettersson borde ta något ansvar för de politiska beslut
              han har fattat och visa en vilja att ta reda på vad detta innebär
              i verkligheten och inte gömma sig bakom skygglappar och säga att
              han inte ens vet att det är riskkapitalbolag som driver de här
              verksamheterna. Det kan nog vem som helst läsa sig till.
            </seg>
          </u>
          <note type="speaker" n="f66a3653">
            Anf. 88 GÖRAN PETTERSSON (M) replik:
          </note>
          <u who="goran_pettersson_352adf" xml:id="i-dcd756b168b2fe0b-2" n="ebd9c1b9">
            <seg n="30df81fd">
              Fru talman! Om staten köper bilar till polisen betalas bilarna
              med skattepengar. Om man efter upphandling köpte dem från till
              exempel Volvo finansieras Volvo, med Ulla Anderssons sätt att
              resonera, med bidrag eftersom det är skattepengar som används
              för att köpa bilarna. Jag tror inte att många håller med om det
              betraktelsesättet.
            </seg>
            <seg n="1b79e24b">
              När man för över samma betraktelsesätt på tjänster nickar några
              bifall när Ulla Andersson säger att om man beställer tjänster
              från ett privat företag lever det bolaget på bidrag. Vi måste
              nog ha en mycket öppnare syn på beställningar och på vad man köper.
              När det gäller varor råder det ganska stor enighet. Det kanske
              finns några längst ut på vänsterkanten i det här parlamentet som
              inte tycker att det offentliga kan göra upphandlingar, utan att
              man ska ha egna fabriker som tillverkar varorna. När det gäller
              tjänster går det alldeles snett.
            </seg>
            <seg n="84d99c1e">
              Vi har olika ideologi och vi har lite olika bakgrund. Det kanske
              är nyttigt. Jag tycker att det är bra att inte alla tycker lika.
              Det brukar vara farligt när alla tycker lika. Ulla Andersson och
              jag tycker olika på några punkter, en av dem är tron på konkurrensen.
              Jag tror att konkurrens är bra och viktig. Jag tror att konkurrens
              leder till samhällets utveckling. Till syvende och sist gynnar
              det dem som ska använda tjänsterna om det finns en hård och fungerande
              konkurrens.
            </seg>
            <seg n="50acd4ce">
              Vi som beställer tjänster måste vara noga med att det inte bara
              är konkurrens om priset utan att vi också följer upp kvaliteten.
            </seg>
          </u>
          <note type="speaker" n="890c1371">
            Anf. 89 JENNIE NILSSON (S) replik:
          </note>
          <u who="jennie_nilsson_79fc1e" xml:id="i-b92925018e983722-1" n="c40697ee">
            <seg n="4a02efd4">
              Fru talman! Jag vill kommentera den beskrivning av privatisering
              som Göran Pettersson gjorde när han jämförde upphandling av tjänster
              med att handla på Konsum. Han sade att den utveckling som har
              skett har varit positiv, att vinst inte behöver vara något problem
              och att detaljhandeln har haft en viss utveckling.
            </seg>
            <seg n="55b2936c">
              För mig är det stötande att jämföra upphandling av en hjärtoperation,
              en höftled eller en demensvårdsplats med att gå med kundvagnen
              på Konsum och plocka morötter och broccoli. Det visar att vi har
              olika syn på vad frågan egentligen handlar om. Det är ju inte
              huruvida man gör vinst eller inte och huruvida man effektiviserar
              eller inte som är det stora problemet. Det är vilka krav vi som
              politiker i Sveriges riksdag ställer på att vinsten används för
              att återinvestera i och utveckla vår gemensamma välfärd.
            </seg>
            <seg n="a7d49326">
              Det är här som vi anser att regeringen kraftigt brister. Vi anser
              att man har skygglappar när man inte ser problemet med de pengar
              som vi gemensamt har avsatt för att använda till skola, vård och
              omsorg. Vi har ganska god acceptans i Sverige för att betala skatt
              när pengarna används till sådant som är vårt gemensamma. När man
              inte ser problemet med att det i stället blir vinstuttag tror
              jag att vi har ett problem, och då riskerar den utveckling som
              Göran Pettersson antagligen eftersträvar, nämligen legitimiteten
              och acceptansen för det skattefinansierade systemet, att gå förlorad.
            </seg>
          </u>
          <note type="speaker" n="a8606b42">
            Anf. 90 GÖRAN PETTERSSON (M) replik:
          </note>
          <u who="goran_pettersson_352adf" xml:id="i-dcd756b168b2fe0b-3" n="ebd9c1b9">
            <seg n="4e76c9d8">
              Fru talman! Jag tror att det är två olika perspektiv. Vi fokuserar
              på olika saker. När jag lyssnar på Socialdemokraterna här hör
              jag att ni fokuserar på resursförbrukningen. Det är resursförbrukningen
              som är det viktiga. Jag tror att det är en farlig väg, och jag
              tror att den leder er fel. I stället är det viktiga att fokusera
              på det som levereras till skattebetalarna i form av välfärdstjänster
              kvaliteten och mängden i välfärdstjänsterna.
            </seg>
            <seg n="0afb9f04">
              Det blir alltid svårigheter när man jämför med varor eftersom
              välfärdstjänster delvis är någonting annat. Men en bil blir inte
              bättre för att den tar längre tid att skruva ihop. Fokuseringen
              på resursförbrukningen leder er fel.
            </seg>
            <seg n="33fa7a02">
              Men ni har rört er en lång väg. Jag är därför hoppfull. Trenden
              är mycket positiv. Vi är oeniga i dag, men om vi Gud förbjude,
              höll jag på att säga står här om 20 år och debatterar samma ämne
              tror jag att vi kommer att ha sett en fortsatt förflyttning från
              er sida till att mer fokusera på levererad kvalitet och mängd.
              Det är först då som vi kan möta de stora utmaningar som finns
              framöver i välfärdssektorn. Om välfärdssektorn inte gör på något
              annat sätt i morgon än vad den gör i dag kommer samhället att
              ha mycket svårt att bära kostnaderna och leverera den kvalitet
              som vi båda troligtvis vill ha.
            </seg>
          </u>
          <note type="speaker" n="7e78bbcb">
            Anf. 91 JENNIE NILSSON (S) replik:
          </note>
          <u who="jennie_nilsson_79fc1e" xml:id="i-b92925018e983722-2" n="c40697ee">
            <seg n="d8bfef39">
              Fru talman! Om vi står här om 20 år Gud förbjude tror och hoppas
              jag att det snarare är Moderaterna som har fått förflytta sig
              i sin syn på detta. Jag tror det utifrån att detta ytterst handlar
              om legitimitet.
            </seg>
            <seg n="2a5b77c7">
              Jag kan också konstatera att det finns en oerhörd övertro på
              att allt som är privat eller möjligtvis vinstdrivet per automatik
              skulle bli billigare och bättre. Det finns ingen entydig forskning
              eller entydiga resultat som visar att så skulle vara fallet.
            </seg>
            <seg n="46a7a2df">
              Om vi gör internationella jämförelser ser vi att kommunal eller
              landstingsdriven sjukvård, skola och omsorg i Sverige inte är
              dyrare eller sämre. Man har gjort rapporter och forskningsstudier
              både inom EU och inom Sverige på detta område som visar att det
              snarare är tvärtom. Man får stora svinn i verksamheten när pengarna
              går till annat än det som var tänkt.
            </seg>
            <seg n="42b25e20">
              Jag vill också kommentera att Göran Pettersson i sitt inlägg
              pratade om att detta någonstans handlar om valfrihet. Jag tror
              att det är här det ligger.
            </seg>
            <seg n="9781e189">
              Problemet för mig och för många i vårt land är att vi har lite
              olika syn på vad valfrihet egentligen är. För många människor
              tror jag inte att valfrihet handlar om vem som är huvudman för
              den tjänst eller verksamhet som man ska köpa. Jag tror att det
              är här som man från borgerligheten går fel.
            </seg>
            <seg n="d0f55537">
              Snarare handlar det nog om att när man är gammal och behöver
              äldreomsorg och hemtjänst vill man kanske välja vad man vill göra
              med den tiden. En solig dag som i dag vill man kanske välja en
              promenad i stället för att få städat. När man inte längre kan
              läsa böcker själv kanske man vill att någon läser för en.
            </seg>
            <seg n="adb0c6f4">
              Jag tror att människor vill välja till eller från menyn och vara
              säkra på att kvaliteten är bra oavsett hur de väljer. De bryr
              sig nog ganska lite om vem som faktiskt gör detta.
            </seg>
            <seg n="ebd5ee61">
              Till syvende och sist kokar detta ned i att detta inte handlar
              om valfrihet. Det handlar inte om privat eller offentligt. Det
              handlar om att säkerställa att våra skattepengar används så effektivt
              som möjligt till det som det är tänkt.
            </seg>
          </u>
          <note type="speaker" n="a1d443ff">
            Anf. 92 GÖRAN PETTERSSON (M) replik:
          </note>
          <u who="goran_pettersson_352adf" xml:id="i-c0a4ddc1b5fe8d5d-0" n="ebd9c1b9" next="i-09bab6ee6444fdc6-0">
            <seg n="fdba2cd9">
              Fru talman! Det låter nästan som om detta kommer att sluta med
              att vi är eniga. Jag tror att det råder bred enighet om att vi
              ska ha en gemensamt finansierad välfärd.
            </seg>
            <seg n="e246572d">
              Jag håller fullständigt med om att det för skattebetalarna eller
              för dem som brukar dessa tjänster patienterna och barnen i skolan
              är helt oviktigt vem som äger skolan eller sjukhuset. Det tror
              jag är en underordnad fråga. Det viktiga är vilken kvalitet man
              får, vilket bemötande man får och hur skolan eller sjukhuset fungerar.
              Kommer jag in till sjukhuset med en inflammerad blindtarm har
              jag mycket svårt att tro att min första fråga skulle vara: Vem
              är huvudman för detta sjukhus, och vem äger det? Det är i stället
              det bemötande som man får och den kvalitet som levereras som är
              det viktiga.
            </seg>
            <seg n="4a714aec">
              Sedan är det mycket viktigt för dem som är satta att utveckla
              välfärdssektorn i kommuner och landsting att ställa rätt krav.
              Det gäller oavsett om verksamheten sker i egen regi eller i privat
              regi. Det är viktigt att man ser till att det finns en konkurrens
              mellan verksamheterna så att de sporras att utvecklas och därigenom
              leverera mer för samma skattepengar. Skattepengar som slösas bort
              är nämligen de sämsta skattekronorna. Verksamheten ska drivas
              så att den utvecklas. Men då kommer jag till det ord som en del
              tycker är hemskt. Nu tror jag inte att alla socialdemokrater tycker
              det men kanske de flesta vänsterpartister, och det ordet är konkurrens.
              Det är konkurrens som har fört detta samhälle framåt, och den
              kommer förhoppningsvis att fortsatt göra det även inom välfärdssektorn.
            </seg>
          </u>
          <note n="877f767e">
            Anf. 93 GUNNAR ANDRÉN (FP):
          </note>
          <u who="goran_pettersson_352adf" xml:id="i-09bab6ee6444fdc6-0" n="ebd9c1b9" prev="i-c0a4ddc1b5fe8d5d-0">
            <seg n="8f7bc742">
              Fru talman! I början och i mitten av 1980-talet inträffade några
              saker i Sverige. Någonting som hette Pysslingen öppnades. Ännu
              värre blev det när någonting som heter Cityakuten öppnades av
              en entreprenör som heter Joakim Santesson. Det visade sig att
              det var möjligt att bota snuva i en helt privat verksamhet. Man
              behövde inte gå till en landstingsinstitution. Det sände en chockvåg
              genom hela det offentliga Sverige att det fanns andra möjligheter
              att bedriva sådan verksamhet. Verksamheten var visserligen skattefinansierad,
              men man kunde driva den utanför den kommunala eller den landstingskommunala
              räjongen. Vi är där nu.
            </seg>
            <seg n="70a5e592">
              När jag lyssnar på denna debatt om vinster tycks det vara på
              det sättet att särskilt Ulla Andersson inte har läst sin Gustav
              Möller ordentligt. Gustav Möller sade att varje krona som inte
              är rätt använd är en stöld från folket.
            </seg>
            <seg n="39bd9d1e">
              Det kan säkert vara många som är bekymrade över att det är en
              så otrolig lönsamhet i en del privata verksamheter. Det förstår
              jag. Men det stora problemet är ett annat, nämligen att vi har
              för dålig verksamhet inom den offentliga sektorn. Det är det som
              är problemet. Det är det, Ulla Andersson, som gör att det kan
              bli så stora vinster, alltså att verksamheten inom den offentliga
              sektorn inte är tillräckligt bra. Detta får effekter också på
              vanliga människors sätt att välja.
            </seg>
            <seg n="e33f3c26">
              Vi har problem till exempel i sjukvården i Helsingforss län.
              Jag medger detta. Vad består de huvudsakliga problemen i? Det
              är att S:t Eriks ögonsjukhus kortar köerna så att folk med starr
              och annat får detta åtgärdat mycket fort. Jag har aldrig hört
              en patient klaga på detta. Sophiahemmet, som är en annan privat
              institution eller stiftelse, klagar på detta. De är nästan utslagna
              på detta område.
            </seg>
            <seg n="89141062">
              Vi har ett annat problem, nämligen S:t Görans sjukhus som ägs
              av en stor riskkapitalist. Det är ett jätteproblem att så många
              människor väljer att gå till S:t Görans sjukhus. Det är det som
              är problemet. Varför går de inte till Karolinska Universitetssjukhuset,
              till Danderyds sjukhus eller till Södersjukhuset? De väljer medvetet
              S:t Görans sjukhus för att de vet att de får bra vård.
            </seg>
            <seg n="0efdde05">
              Jag säger inte att detta är det enda problemet, men detta säger
              någonting om vart man ska rikta blicken. Man kan inte bara, som
              Ulla Andersson gör, rikta blicken mot vinsterna, utan man måste
              fråga sig varför folk väljer som de gör och helt enkelt väljer
              bort. Detta är det fundamentala problemet just nu. Den offentliga
              sektorn måste bli bättre på att tillfredsställa människornas behov
              av vård och så vidare. Så är det!
            </seg>
            <seg n="7847a5ac">
              Det är naturligtvis riktigt att det, ungefär som när vi hade
              övervinster inom skogsindustrin, är mycket bekymmersamt med de
              vinstmarginaler som finns i vården. Sådant sticker i ögonen på
              folk. Men man kan inte, som Ulla Andersson gör, hela tiden skjuta
              på pianisten. Man måste också rannsaka sig själv och se vem som
              är kompositören. Tyvärr är det i stor utsträckning så att vi politiker
              inte har gett riktlinjer om att det är nödvändigt att få fram
              en bättre vård så att fler väljer den offentliga vården.
            </seg>
            <seg n="66ba4460">
              Fru talman! Avslutningsvis: Ännu en gång är det så när vi debatterar
              ekonomiska frågor att sverigedemokrater här läser upp sina anföranden.
              Sedan försvinner de. Det parti som i flera år gång efter annan
              önskat få debattera med andra partier det är tredje gången under
              detta riksmöte som jag säger det från denna talarstol är alltså
              inte närvarande, så det går inte att debattera med dem.
            </seg>
            <seg n="656bd0e9">
              Vi som i mycket hög grad har ett ansvar för den offentliga sektorn
              måste fundera på vad Gustav Möller uttalat. Hur använder vi varje
              krona inom den offentliga sektorn? Vi får, som sagt, sluta skjuta
              på pianisten. I stället ska vi fundera på vem som är kompositören.
            </seg>
          </u>
          <note type="speaker" n="fe6303a2">
            Anf. 94 ULLA ANDERSSON (V) replik:
          </note>
          <u who="ulla_andersson_ab2816" xml:id="i-b41e5aed7507a1b6-0" n="16adaa3f" next="i-f39d1058a265764a-0">
            <seg n="99a08316">
              Fru talman! Bättre kvalitet får man bland annat genom fler anställda
              inom vård, skola och omsorg. Men i stället ser vi nu en helt annan
              utveckling. Vi ser allt större barngrupper i förskola och skolbarnomsorg
              och också ett allt högre tempo inom äldreomsorgen.
            </seg>
            <seg n="d006bf88">
              En av orsakerna till detta är att vi i stället för att lägga
              pengar på välfärdsverksamheterna låter pengarna gå till vinster.
              Just av den anledningen är det väl också en stöld från svenska
              folket. Om 10 miljarder kom in i skattepengar och om 9 miljarder
              i vinst i stället användes till välfärden skulle kvaliteten därmed
              väsentligt öka.
            </seg>
            <seg n="0b4c84af">
              Det är nu ett oerhört slöseri med skattepengar. Ca 20 miljarder,
              Gunnar Andrén, av de pengar som du och jag lägger till vård, skola
              och omsorg går i stället framför allt till riskkapitalbolag. 20
              miljarder kronor, Gunnar Andrén, motsvarar rätt många anställda
              brutto till exempel 20 000 lärare. Det skulle behövas. Det är
              bara att se hur det ser ut. På 100 elever har Kunskapsskolan 4,6
              lärare och Vittra 5,4 lärare. De privata aktiebolagen ligger mycket
              långt under den kommunala skolan.
            </seg>
            <seg n="f8332c90">
              Visst finns det mycket att göra när det gäller att förbättra
              kvaliteten inom den offentliga välfärden. Men det blir inte bättre
              av att pengar som skulle kunna gå till kvalitetsförbättringar
              i stället går till privata vinster.
            </seg>
            <seg n="dba425c3">
              Det är helt horribelt att äldreomsorgen har dubbelt så hög avkastning
              på eget kapital än elsektorn har. Många av dina kolleger är mäkta
              upprörda över elsektorns hantering av kundernas pengar. Men jag
              hör inte att någon är upprörd över hanteringen av skattebetalarnas
              pengar när äldreomsorgen har 33 procents avkastning jämfört med
              elsektorns 15 procent. Snacka om att slösa med skattebetalarnas
              pengar, Gunnar Andrén!
            </seg>
          </u>
          <note n="14b189ae">
            Anf. 95 GUNNAR ANDRÉN (FP) replik:
          </note>
          <u who="ulla_andersson_ab2816" xml:id="i-f39d1058a265764a-0" n="16adaa3f" prev="i-b41e5aed7507a1b6-0">
            <seg n="af941f7a">
              Fru talman! Någonting som är väldigt bekymmersamt är att en sådan
              som Ulla Andersson är en så fruktansvärt stor kommunalkramare.
            </seg>
            <seg n="598400f4">
              I går kunde vi se på nyheterna att en privat förskola stängts
              därför att den inte hållit en bra kvalitet. Det är väldigt bra
              lite grann är detta också ett svar till Jennie Nilsson att åtgärder
              vidtas när kvaliteten är för dålig.
            </seg>
            <seg n="0e5128aa">
              Jag håller med om att det kanske behövs ytterligare åtgärder.
              Jag tror inte att vi skapat det perfekta samhället, utan det behöver
              säkert utvecklas mer. I Kävlinge har en annan skola stängts. Jag
              tror att skälet också där var dålig kvalitet.
            </seg>
            <seg n="8980d9ee">
              Vi måste upprätthålla kvaliteten. Men Ulla Andersson fortsätter
              som vore det perfekt inom den offentliga sektorn. Hela tiden skjuter
              hon på pianisten, på den som gör vinster. Också jag är bekymrad
              över de stora vinsterna, för sådant sticker, som sagt, i ögonen
              på folk. Men lösningen finns inte i att vidta åtgärder mot vinsterna,
              utan lösningen ligger hela tiden i att den offentliga sektorns
              egen verksamhet måste bli bättre såväl pedagogiskt i skolan som
              kvalitetsmässigt i äldrevården och så vidare. Fler lärare behöver
              kunna anställas.
            </seg>
            <seg n="cd509477">
              Det går inte att bara skjuta in sig på ägarformen. Att göra det
              är, vill jag påstå, detsamma som en återvändsgränd. Våra gamla
              kommer inte att vara glada över att det om Ulla Andersson får
              bestämma inte finns någon valfrihet. Det är bra att det finns
              sådant som Pysslingen, Cityakuten etcetera.
            </seg>
          </u>
          <note type="speaker" n="29d34c0c">
            Anf. 96 ULLA ANDERSSON (V) replik:
          </note>
          <u who="ulla_andersson_ab2816" xml:id="i-b41e5aed7507a1b6-1" n="16adaa3f" next="i-f39d1058a265764a-1">
            <seg n="a1f027ab">
              Fru talman! Pysslingen ägs också, Gunnar Andrén, av ett riskkapitalbolag.
              Jag vet inte var mångfalden finns när det är en total dominans
              av riskkapitalbolag. Var ligger då mångfalden och valfriheten?
              Kan du ge mig ett svar på den frågan?
            </seg>
            <seg n="963b9961">
              Det är inte fråga om pedagogisk mångfald; det har Skolverket
              slagit fast. Det enda man har rätt att välja är hos vilket bolag
              man ska ha sitt barn till exempel. Man ser på det barnet som Göran
              Pettersson, som tidigare här jämförde med Volvobilar. Men att
              rycka upp sitt barn ur en skola är någonting väldigt stort, likaså
              att ta bort sitt barn från en förskola eller sin sjuka mor från
              ett äldreboende. Det är inte så vi ska behandla våra medborgare.
            </seg>
            <seg n="9b90cab2">
              Vi måste ta ansvar för att varje skattekrona som tas ut går till
              vad den är avsedd för, det vill säga till vård, skola och omsorg.
            </seg>
            <seg n="212b985d">
              Vet du, Gunnar Andrén, att varenda skattebetalare i det här landet
              betalar 1 500 kronor som går till vinst inom sjukvården pengar
              som i stället skulle ha gått till sjukvård?
            </seg>
            <seg n="28effa2e">
              Anders Borg är mäkta förbannad ursäkta uttrycket, fru talman
              över bankernas totala brist på ansvar. Bankerna har 20 procents
              avkastning på eget kapital. Det är mindre än vad den privata utbildningssektorn,
              den privata sjukvården och den privata äldreomsorgen har. Detta
              gäller alltså en verksamhet finansierad med dina och mina skattepengar,
              Gunnar Andrén!
            </seg>
            <seg n="99c83e76">
              20 miljarder handlar det alltså om. Gunnar Andrén kunde i stället,
              om han skulle vilja det, sänka skatter. Det vore väl bättre än
              att pengarna går till ett riskkapitalbolag i något skatteparadis.
              Jag skulle använda pengarna till 20 000 fler sjuksköterskor, lärare,
              vårdbiträden eller personliga assistenter.
            </seg>
            <seg n="856e934d">
              Nu under debatten har jag fått ett mejl från en kvinna som skriver:
              Kontrollera de här bolagen! De utnyttjar oss anställda totalt.
              Vi ses som en förbrukningsvara.
            </seg>
            <seg n="7ef06ee9">
              Hon nämnde ett antal riskkapitalbolag.
            </seg>
          </u>
          <note n="9932c687">
            Anf. 97 GUNNAR ANDRÉN (FP) replik:
          </note>
          <u who="ulla_andersson_ab2816" xml:id="i-f39d1058a265764a-1" n="16adaa3f" prev="i-b41e5aed7507a1b6-1">
            <seg n="8e07b56c">
              Fru talman! Ideologiskt har Ulla Andersson och jag olika syn.
              Jag sätter hela tiden patienten respektive eleven i centrum. De
              pengar som också jag tycker att vi ska ta ur den offentliga kassan,
              från våra skatter, till detta måste vi utnyttja på allra bästa
              sätt. Det gör vi, menar jag, genom att öka kvaliteten framför
              allt inom den offentliga sektorn. Men Ulla Andersson vill inte
              riktigt se att huvudproblemet är att vi tyvärr inte haft den pedagogiska
              utveckling till exempel inom skolan som gjort att många föräldrar
              valt andra skolor.
            </seg>
            <seg n="6571cee1">
              Det vi nu gör med skolan sätter sig naturligtvis först i de stora
              städerna, men det kommer sedan också på andra håll. Det är väldigt
              viktigt att vi har olika former av pedagogisk utveckling. Ulla
              Andersson gör gällande att det inte finns någon pedagogisk utveckling
              i de andra skolorna i Sverige, men så är det inte; det vet vi.
            </seg>
            <seg n="09294939">
              Fru talman! Allra sist vill jag ta upp en sak som Ulla Andersson
              bortser från i det här sammanhanget, nämligen människors valfrihet.
              Man har möjlighet att välja något annat än den landstingskommunala
              verksamheten eller den rent kommunala verksamheten. Det är bra
              att det finns konkurrens, men valfriheten är det stora. Jag känner
              inte till att någon någonsin har klagat på att han eller hon har
              blivit behandlad på S:t Eriks ögonsjukhus. Det är bättre att bli
              behandlad där än att stå i kö. Jag är helt övertygad om det. Man
              måste vara lite klarsynt ibland, fru talman.
            </seg>
          </u>
          <note type="speaker" n="3979828f">
            Anf. 98 PER ÅSLING (C):
          </note>
          <u who="per_asling_d761ac" xml:id="i-4611bc511abce7de-1" n="165e4fdd">
            <seg n="712bb832">
              Fru talman! Det svenska välfärdssamhället är i stor utsträckning
              ett kommunalt välfärdssamhälle. I stort sett all den välfärd vi
              förväntar oss finansieras och produceras i kommunal regi. Det
              må vara i den egna kommunen eller i landstinget. Vård, skola och
              omsorg beslutas och betalas på kommunal nivå. Det är en enkel
              och självklar utgångspunkt, men det är också ett perspektiv som
              ställer krav på det lokala politiska ledarskapet och på förmågan
              att tillvarata medborgarnas intressen. Det ställer också krav
              på den nationella politiken att skapa både förutsättningar och
              utrymme för de lokala och regionala företrädarna att axla detta
              ansvar.
            </seg>
            <seg n="a5b13b64">
              Med den här utgångspunkten skulle jag vilja göra tre iakttagelser
              med anledning av det betänkande vi debatterar här i dag.
            </seg>
            <seg n="1ab73335">
              Den första och mest centrala handlar om det kommunala självstyret.
              Det är inte bara en grundläggande och omistlig del i det svenska
              folkstyret, utan det är också en samhällsorganisation som har
              de bästa förutsättningarna att svara upp mot medborgarnas behov
              och önskemål. Det är där, i kommunen, man ser behoven och känner
              prioriteringarna. Det är där möjligheten till ett reellt ansvarsutkrävande
              finns. Jag dristar mig till att säga att den närheten och den
              lokala förankringen kommer att bli allt viktigare i det moderna,
              globala och uppkopplade samhället.
            </seg>
            <seg n="7dd51ff2">
              Fru talman! Min andra iakttagelse är att ett verkligt självstyre
              kräver reella resurser att axla det fulla ansvaret. Det leder
              mig till två slutsatser om den kommunala ekonomin.
            </seg>
            <seg n="7827ad1f">
              Den första är att staten inte kan vältra över kostnader på kommunerna
              utan att samtidigt ta ansvar. Den så kallade finansieringsprincipen
              måste upprätthållas. Man kan tycka att det är ett onödigt påpekande
              under en period då den kommunala sektorn går med överskott och
              behovet av statliga åtgärder minskar, men faktum är att det är
              just då som det är lättast att vältra över kostnader då den kommunala
              ekonomin likväl står stark. Jag kan konstatera att det är i dag
              vi måste värna den finansieringsprincip som skyddar den kommunala
              ekonomin i morgon.
            </seg>
            <seg n="98041f5e">
              Den andra slutsatsen är att det finns ett behov av ett starkt
              och rättvist system för skatteutjämning. Prioriteringarna må vara
              olika och önskemålen må skilja sig åt, men den grundläggande rätten
              till en fungerande skola, vård och omsorg är densamma för alla
              medborgare, oavsett var i landet man bor. För att klara dessa
              grundläggande åtaganden behövs ett robust skatteutjämningssystem
              som skapar likvärdiga förutsättningar att upprätthålla välfärden
              i landets alla delar. Dessutom, och det förtjänar att upprepas,
              är en rättvis och fungerande utjämning ett avgörande inslag i
              en politik för tillväxt och utveckling i hela landet. En fungerande
              kommunal service är en förutsättning för det lokala näringslivets
              styrka och förmåga att växa. Att urholka utjämningen innebär i
              förlängningen ett allt större beroende av statliga bidrag och
              stöd även i kommuner med de rätta förutsättningarna att uppnå
              tillväxt.
            </seg>
            <seg n="ee4e0757">
              Fru talman! Min tredje iakttagelse handlar om debatten om vinster
              inom välfärdssektorn. Oavsett om driften sker i offentlig eller
              privat regi måste mål och kriterier för verksamheten tydliggöras.
              Det är oacceptabelt om utdelning sker på bekostnad av verksamheten.
              Det finns inte plats för sådan kortsiktighet och girighet, men
              det är inget argument mot överskott som sådant. Precis som varje
              kommunpolitiker vet måste även offentlig verksamhet generera ett
              överskott för att möjliggöra investeringar och amorteringar.
            </seg>
            <seg n="ab703738">
              I den privata sektorn tillfaller delar av överskottet aktieägarna
              som avkastning på det kapital de satt in i verksamheten. I den
              offentliga sektorn kan motsvarande pengar falla ut som räntor
              till långivare eller så måste pengar för investeringar tas fram
              genom att andra investeringar prioriteras bort. Det finns inga
              enkla genvägar.
            </seg>
            <seg n="ef67a0cd">
              Fru talman! De flesta torde vara överens om att välfärden ska
              vara offentligt finansierad och offentligt reglerad. Acceptansen
              för att delar utförs i privat regi är också stor. Det är inte
              heller kontroversiellt att konstatera att de privata alternativen
              i många fall bidragit till såväl högre kvalitet som högre effektivitet
              också i den kommunala verksamheten. Det har också bidragit till
              att bredda arbetsmarknaden, främst inom många kvinnodominerade
              yrken.
            </seg>
            <seg n="dd014072">
              Att visa samsyn kring de privata alternativens betydelse, styrformerna
              och välfärdens finansiering är att skapa de stabila förutsättningar
              som såväl kommuner som företag behöver för att planera och utföra
              välfärdsuppdraget på bästa sätt.
            </seg>
            <seg n="46a9691c">
              Fru talman! Ett starkt kommunalt självstyre, rättvisa förutsättningar
              att upprätthålla välfärden och en förnuftig hållning till olika
              verksamheters utövande är alla delar i ett modernt, lokalt anpassat
              välfärdssamhälle. Det är också inriktningen i det betänkande som
              vi i dag debatterar. Mot den bakgrunden vill jag yrka bifall till
              utskottets förslag.
            </seg>
          </u>
          <note type="speaker" n="c700e40e">
            Anf. 99 ULLA ANDERSSON (V) replik:
          </note>
          <u who="ulla_andersson_ab2816" xml:id="i-78fc7baa9563ff79-6" n="16adaa3f">
            <seg n="5c013ccc">
              Fru talman! Per Åsling pratar om närheten och den lokala förankringen
              som centralt inför framtiden. Det håller jag med om. Han pratar
              också om vikten av att staten inte övervältrar kostnaderna för
              olika verksamheter på kommunerna, men det är precis det som den
              här regeringen har gjort. Det vet Per Åsling mycket väl. Det statliga
              ansvaret för infrastrukturinvesteringar har överförts till kommunerna,
              och det är någonting som Per Åsling tyvärr har ställt sig bakom,
              vilket är mycket beklagligt. Nu tvingas kommunerna finansiera
              statliga vägar i stället för att till exempel bygga ut förskolor
              eller förbättra kvaliteten i äldreomsorgen.
            </seg>
            <seg n="9328ebcc">
              Per Åsling pratar också om att mål och kriterier behöver tydliggöras
              så att inte utdelning sker på bekostnad av kvaliteten i verksamheten.
              Jag tror faktiskt inte att Per Åsling vet riktigt hur ett riskkapitalbolag
              fungerar. Det är inte så att det har en stor utdelning. Hela tricket
              går ut på att föra över pengar mellan olika bolag inom den här
              fonden för att undvika skatt och för att använda de pengarna för
              att köpa upp en än större verksamhet. Sedan, när man har lyckats
              bygga det här stora bolaget, styckar man upp det och säljer ut
              det.
            </seg>
            <seg n="b5bb02f5">
              Jag vet inte heller hur du ska fastställa kvaliteten. Är 4,6
              lärare på 100 elever ett bra kvalitetsmått? Ni är ute på väldigt
              farliga vatten, menar jag.
            </seg>
            <seg n="9a340d59">
              Det här är en konstgjord marknad, Per Åsling. Skattepengar betalar
              både kundernas förbrukning och produktionen. Det är en totalt
              konstgjord marknad. Du säger att det här har lett till högre kvalitet.
              Jag vill säga att du inte har något bevis för det över huvud taget.
              Det finns ingen forskning som belägger det. Ta upp den i så fall!
              Presentera den här och nu!
            </seg>
            <seg n="e4c53165">
              Det finns snarare många rapporter om hur arbetsvillkoren har
              försämrats för de kvinnor du tar upp, hur antalet anställda har
              minskat, hur de får jobba längre tider för sämre löner och har
              sämre jourersättningar, sämre ob-ersättningar och så vidare.
            </seg>
            <seg n="dc913fb9">
              Per Åsling, var finns den forskning du hänvisar till? Jag skulle
              vilja ta del av den.
            </seg>
          </u>
          <note type="speaker" n="05d40ac7">
            Anf. 100 PER ÅSLING (C) replik:
          </note>
          <u who="per_asling_d761ac" xml:id="i-4611bc511abce7de-2" n="165e4fdd">
            <seg n="b7559503">
              Fru talman! Jag tycker att du, Ulla Andersson, bör lyssna på
              den socialdemokratiska debattören här. Jag tycker att Jennie Nilsson
              väldigt distinkt formulerade vad det är frågan om. Det är frågan
              om att nyttja skattebetalarnas pengar på bästa sätt. Det handlar
              om att uppnå bra kvalitet i verksamheter som finansieras med offentliga
              medel antingen det är skola, vård eller omsorg.
            </seg>
            <seg n="e88ae52d">
              För att uppnå en bra fungerande offentligt finansierad välfärdssektor
              är det viktigt att politiken ställer tydliga mål och sätter upp
              kriterier. Det är också viktigt att verksamheten bedrivs med effektivitet.
              Det är dessutom viktigt att det finns en långsiktighet i den offentligt
              finansierade verksamheten, att den tillhandahålls lika för alla
              och att den finansieras solidariskt. Därför tycker jag att det
              är angeläget att vi är öppna för förändringar och för att även
              andra aktörer än de offentliga ska finnas med som utövare.
            </seg>
            <seg n="3c9d1bef">
              Jag tror också att det finns ett mycket stort intresse från samhällsmedborgare
              att om det passar ha en annan utförare av välfärdstjänsterna än
              vad det offentliga kan tillhandahålla.
            </seg>
          </u>
          <note type="speaker" n="818f0e79">
            Anf. 101 ULLA ANDERSSON (V) replik:
          </note>
          <u who="ulla_andersson_ab2816" xml:id="i-78fc7baa9563ff79-7" n="16adaa3f">
            <seg n="256a8054">
              Fru talman! Nysvenska enfald har numera blivit mångfald. Det
              är ju nästan enbart riskkapitalbolag som bedriver de här verksamheterna,
              och ändå försöker ni låtsas som om det vore någon form av mångfald.
              Jag får inte ihop detta. Du har inte heller presenterat en enda
              forskningsrapport. Jag tror inte att du har någon.
            </seg>
            <seg n="726edb04">
              Ni påstår gärna att det här har lett till ökad kvalitet och mångfald,
              men de underlag som finns visar på motsatsen. Det finns en stor
              utredning från Helsingfors som visar att man i den privata äldreomsorgen
              har mindre valfrihet än i den kommunala. De anställda har sämre
              arbetsvillkor, det är färre anställda och det är mycket mer stressande
              att arbeta där.
            </seg>
            <seg n="6dae2ccc">
              Du begär till och med hjälp av Socialdemokraterna, Per Åsling,
              för att klara dig ur den här debatten. Du talar om att skattepengarna
              ska användas på bästa sätt. Innebär 33 procents avkastning på
              äldreomsorgen att pengarna används på bästa sätt? Näringsministern
              är mäkta upprörd över elbolagens avkastning på 15 procent, men
              du tycker tydligen att det här är bästa sättet att använda våra
              skattepengar på 33 procents avkastning på eget kapital. Det är
              inte att undra på att miljöteknikbranschen har svårt att hitta
              riskkapital när man har hela välfärdsverksamheten där man kan
              skära guld skattepengar med kniv. Varför skulle man vilja gå in
              i något så riskabelt som miljöteknik, där man kanske inte får
              utdelning förrän om flera år, när man kan finnas här? Det ges
              till och med en rekommendation i Financial Times att ge sig in
              i den svenska välfärdsbranschen. Tycker du att detta är att använda
              skattebetalarnas pengar på bästa sätt?
            </seg>
            <seg n="30e23a31">
              Ta nu fram den där forskningsrapporten som du hänvisar till och
              som säger att det har blivit bättre kvalitet! Jag skulle vilja
              se den.
            </seg>
          </u>
          <note type="speaker" n="3e0ba28c">
            Anf. 102 PER ÅSLING (C) replik:
          </note>
          <u who="per_asling_d761ac" xml:id="i-4611bc511abce7de-3" n="165e4fdd">
            <seg n="24318a9b">
              Fru talman! Ulla Andersson, jag betackar mig för att du lägger
              ord i min mun.
            </seg>
            <seg n="f5b4ae32">
              Jag tycker att det är viktigt att skattebetalarnas pengar används
              på bästa sätt och att vi upprätthåller en hög kvalitet i de verksamheter
              som finansieras med offentliga medel, skattepengar. Det är uppenbart
              det tål att sägas härifrån att det finns behov av att göra förändringar.
              Därför talar jag om att de fel och brister som finns i den vård,
              omsorg och utbildning som bedrivs med offentliga medel och som
              vi i den dagliga debatten ser exempel på rättas till. Det är också
              därför som regeringen har tagit initiativ till den utredning som
              nu kommer att se över vinstutdelningen. Det är bra och nödvändigt.
            </seg>
            <seg n="1e34670c">
              Min poäng, Ulla Andersson, är att vi genom att skapa en pluralism
              bland utövarna kan låta människor ha rätt att välja och också
              på så sätt, genom att nyttja skattepengarna på ett effektivt sätt,
              skapa resurser för större satsningar och nya satsningar inom Välfärdssverige.
              Det är ett av de viktigaste uppdrag vi som företrädare i Sveriges
              riksdag har att jobba med.
            </seg>
          </u>
          <note type="speaker" n="7d5922ba">
            Anf. 103 ANN-CHARLOTTE HAMMAR JOHNSSON (M):
          </note>
          <u who="ann-charlotte_hammar_johnsson_f36c1c" xml:id="i-05c8d9d40f872dab-0" n="2b1bbc51">
            <seg n="25b510bb">
              Fru talman! Det har varit mycket diskussioner om stora bolag
              i den här debatten om kommunerna. Jag tänkte visa på ett annat
              Sverige.
            </seg>
            <seg n="5eee373c">
              Två kvinnor som arbetar med sjukhusanknuten hemsjukvård vid ett
              relativt stort sjukhus i Skåne bestämmer sig för att lämna sin
              arbetsplats, där de har hyfsad lön men känner att de kommer alldeles
              för långt från besluten. De tar över ett äldreboende som har gått
              ganska dåligt. De vänder trenden och det blir väldigt lyckat.
              Folk står nästan i kö för att bo där. De fortsätter sedan och
              utökar sin verksamhet och startar en vårdcentral, dörr i dörr
              med den lokala, regionstyrda vårdcentralen. Detta resulterar i
              att det blir konkurrens. Beteende ändrar sig, och det finns numera
              öppettider på kvällarna på både den kommunala vårdcentralen och
              den andra. De etablerar nu en ny vårdcentral i en annan kommun.
            </seg>
            <seg n="7fa5d4af">
              Jag tänker på ett klipp på Youtube med Mr Bean. Där går han in
              på en vårdcentral och talar med dem i kassan för att beställa
              tid, och de säger att han måste ringa in för att beställa tid.
              Då går han utanför dörren och ringer. Det finns en hel del som
              borde fungera i den kommunala och regionala landstingsstyrda vården
              men som inte gör det.
            </seg>
            <seg n="fa1b5a6a">
              Skolan har också varit på tapeten. Man talar om antalet anställda.
              Ulla Andersson nämnde 4,6 anställda på 100 elever. Men frågan
              är: Mår de elever som går där dåligt? Hur är deras resultat jämfört
              med andra elevers?
            </seg>
            <seg n="453c45ca">
              När det gäller förskolor drivs mycket av kooperativ och småföreningar.
              Det är inte bara de storskaliga bolagen.
            </seg>
            <seg n="b97f88bd">
              När det gäller friskolor är det att rycka upp barn från skolor
              som är det jobbiga. Det kanske är så att folk rycker upp sina
              barn även från kommunala skolor. Simon och Jesper, som på fredagarna
              spelar Yatzy i stället för att läsa matematik, kanske vill ha
              en annan framtid och andra möjligheter, liksom Martin, som har
              stått tre år i kö i väntan på en remiss för att få ändra ett märke
              på ryggen som han har blivit mobbad för.
            </seg>
            <seg n="e3b77315">
              Det finns många olika berättelser i Sverige, och jag tycker att
              de förtjänar att nämnas.
            </seg>
          </u>
          <note type="speaker" n="fa376a98">
            Anf. 104 ULLA ANDERSSON (V) replik:
          </note>
          <u who="ulla_andersson_ab2816" xml:id="i-78fc7baa9563ff79-8" n="16adaa3f">
            <seg n="974f412d">
              Fru talman! Det handlar om att ta politiskt ansvar, om att styra
              och driva på utvecklingen i de offentliga verksamheterna. Det
              kan man göra genom att ställa krav, följa upp, tillföra resurser
              eller kompetensutveckling och genom att ta vara på de anställdas
              kompetens och ge delaktighet. Tydligen har inte det borgerliga
              styret i Region Skåne lyckats med det eftersom du hänvisar till
              privata alternativ, och det beklagar jag.
            </seg>
            <seg n="c3f3f323">
              Självklart finns det privata alternativ som fungerar väl. Jag
              har inte sagt något annat. Det jag ifrågasätter är ett system
              som bygger på att verksamheten ska finansieras med skattepengar
              i bägge ändar. Vi betalar först produktionen, och vi betalar sedan
              de så kallade kundernas köp av den produktionen. Det är en helt
              konstgjord marknad. Det kan nog ingen moderat förneka.
            </seg>
            <seg n="5923742f">
              Jag ifrågasätter ett system som ger rekordhög avkastning på eget
              insatt kapital. Jag ifrågasätter ett system där mina och dina
              skattepengar går till vinst i stället för att korta vårdköer,
              ge fler lärare i skolan eller att se till att de boende i äldreomsorgen
              får fler anställda och därmed mer social omsorg.
            </seg>
            <seg n="6b428c52">
              Det är det systemet jag ifrågasätter. Ni tycker tydligen att
              det är okej att i onödan slänga ut 1820 miljarder av våra skattepengar
              till vinster. Det tycker inte jag. Jag vill använda de pengarna
              till sjuksköterskor, löner, kompetensutveckling och förbättrade
              arbetsvillkor.
            </seg>
            <seg n="55cfe59e">
              Det är både skattebetalarna och de som är i behov av vård, skola
              och omsorg värda. Det är vad jag debatterar här i dag. Det hade
              jag hoppats att en moderat kunde ha förstått. Men det är tyvärr
              inte så.
            </seg>
          </u>
          <note type="speaker" n="c677166b">
            Anf. 105 ANN-CHARLOTTE HAMMAR JOHNSSON (M) replik:
          </note>
          <u who="ann-charlotte_hammar_johnsson_f36c1c" xml:id="i-05c8d9d40f872dab-1" n="2b1bbc51">
            <seg n="29bc713f">
              Fru talman! Man kan hoppas från båda sidor att människor kan
              förstå vad det handlar om. Det är tragiskt att man en gång i tiden
              har fått sätta i gång det här arbetet. Men jag tycker att det
              är bra att människor får valfrihet.
            </seg>
            <seg n="a704da91">
              Ulla Andersson återkommer till vinsterna hela tiden. Jag vill
              fråga dig: Vart gick vinsterna innan? Hur mycket spill och slöseri
              finns i de verksamheter som drivs på ett annat sätt?
            </seg>
            <seg n="8f5ad78e">
              Jag är inte för att det finns människor som utnyttjar system.
              Det ska man titta över. Men samtidigt kan jag tycka att det är
              positivt att människor får en vinst och att de som ska ha servicen
              samtidigt får en kvalitet för pengarna. Det är min stora sak.
            </seg>
          </u>
          <note type="speaker" n="8ddd40e8">
            Anf. 106 ULLA ANDERSSON (V) replik:
          </note>
          <u who="ulla_andersson_ab2816" xml:id="i-78fc7baa9563ff79-9" n="16adaa3f">
            <seg n="b1950067">
              Fru talman! Jag trodde att skattepengar skulle gå till det de
              är avsedda för. Du tycker att det är helt okej att vi slungar
              ut 1820 miljarder till annat än vad de är avsedda för, det vill
              säga till barns utveckling, äldreomsorg och sjukas vård.
            </seg>
            <seg n="50d5aa31">
              I en offentligt driven verksamhet kan vi byta erfarenheter med
              varandra och tipsa varandra om hur man kan göra saker och ting
              bättre. Det kan man inte i ett privat aktiebolags verksamhet.
              Det är en affärshemlighet.
            </seg>
            <seg n="e4af25d4">
              Därmed blir det inte heller någon spridning av de goda idéerna
              och de goda erfarenheterna. Det är vad man ska göra sin vinst
              på. Vore det inte bättre att vi tog till vara alla de goda idéerna
              och spred dem mellan de olika verksamheterna och lärde av varandra?
            </seg>
            <seg n="3420b9c9">
              I stället väljer ni ett system som bygger på affärshemligheter
              och på att vi får en helt oligopolistisk verksamhet som totalt
              styrs av riskkapitalbolag. Det måste ni våga se. Ni måste också
              våga ta ansvar och se vad det faktiskt innebär.
            </seg>
            <seg n="9c7a1b72">
              Är det okej att vi skickar våra skattepengar till Jersey eller
              till någon annan kanalö till några ägare vi inte ens vet vilka
              de är och som är väldigt svåra att ställa till ansvar? Är det
              okej? Jag tycker inte det.
            </seg>
            <seg n="48fb1504">
              Jag vill att våra äldre, de sjuka och barnen ska få det allra
              bästa av verksamheten. Jag vill ta ansvar för det. Jag vill inte
              gömma mig och i stället hänvisa alla till någon form av privata
              riskkapitalbolag.
            </seg>
            <seg n="0b843bc6">
              Det finns ett politiskt ansvar i detta. Det är att förbättra
              kvaliteten, ta vara på varje skattekrona och se till att de går
              till fler anställda, kompetensutveckling och bättre arbetsvillkor.
              Det gynnar alla i hela landet och sammanhållningen i samhället.
            </seg>
            <seg n="e9835fd9">
              I stället har vi skatteundandraganden, vinster och uppköp av
              verksamhet efter verksamhet finansierad med dina och mina skattepengar.
            </seg>
          </u>
          <note type="speaker" n="a25404b6">
            Anf. 107 ANN-CHARLOTTE HAMMAR JOHNSSON (M) replik:
          </note>
          <u who="ann-charlotte_hammar_johnsson_f36c1c" xml:id="i-05c8d9d40f872dab-2" n="2b1bbc51">
            <seg n="a69f4073">
              Fru talman! Jag börjar där Ulla Andersson slutade. Den bästa
              skolan, den bästa vården och den bästa äldreomsorgen är målet
              för oss allihop. Det handlar om kvalitet och om att använda skattemedel
              på ett bra sätt.
            </seg>
            <seg n="31e5fd94">
              Du koncentrerar dig hela tiden på att tala om dessa bolag. Det
              finns många kvinnor och för den delen också män som inom den offentliga
              vården inte har fått sina idéer tillgodosedda. De har jättebra
              tankar och idéer.
            </seg>
            <seg n="034e0ef6">
              Jag vill att alla dessa människor ska kunna blomstra så att de
              kan driva verksamheter som är långt bättre än vad vi politiker
              många gånger har kunnat åstadkomma. Där ligger mitt fokus.
            </seg>
            <seg n="a5197b79">
              Vi gör vad vi kan för att förhindra det som inte är bra. Det
              är målsättningen. Vi ska satsa på det som är positivt och förändra
              det som inte fungerar. Det är vad jag kämpar för.
            </seg>
          </u>
          <note n="1e2c1f50">
            Överläggningen var härmed avslutad.
          </note>
          <note n="ac156bff">
            16 § Bank-, försäkrings- och kreditupplysningsfrågor
          </note>
          <note n="e62f6673">
            Föredrogs
          </note>
          <note type="speaker" n="70a5a528">
            Anf. 108 BO BERNHARDSSON (S):
          </note>
          <u who="bo_bernhardsson_12449e" xml:id="i-82d552779c363242-0" n="9c934f62">
            <seg n="6e7fc42c">
              Fru talman! Det handlar om bank- och försäkringsfrågor. Det är
              ett ämne som i de delar det rör bank- och finansmarknaden är synnerligen
              aktuellt och laddat med dramatik. De flesta frågor som behandlas
              här i dag är i det perspektivet marginella men inte alls oviktiga.
            </seg>
            <seg n="b134e5c0">
              Finanskrisen, som i själva verket inte är över, har bland annat
              lärt oss att stora systemviktiga banker och kreditinstitut inte
              kan tillåtas fallera, i varje fall inte hur som helst. Om de gör
              det måste samhället, staten, ha en färdig plan för hur de samhällsviktiga
              funktionerna kan upprätthållas.
            </seg>
            <seg n="fa21354a">
              Bankerna och det finansiella systemet är att likna vid ekonomins
              blodomlopp. Det får inte stanna upp. Ändå tas det stora risker
              i verksamheterna, ibland obegripligt stora. Här satsas det, och
              här genereras goda ibland obegripligt stora vinster tills det
              blir en krasch.
            </seg>
            <seg n="87d47c8b">
              Banksystemet är, just därför att det kan betraktas som ekonomins
              blodomlopp, en av de mest beskyddade och statsunderstödda verksamheter
              som finns. Skulle det gå över styr, vilket det gör ibland, finns
              staten och skattebetalarna till hands. Det är nödvändigt men på
              samma gång riskabelt.
            </seg>
            <seg n="48ce87c7">
              Vi kan börja med att konstatera att detta inte är en väl fungerande
              marknad, men vi jobbar på det. I den senaste men säkert inte sista
              finanskrisens efterdyningar pågår det nu ett arbete för att göra
              bank- och finanssystemet mer robust för att förhindra att nya
              kriser uppstår i framtiden och för att fördela risker, ansvar,
              kostnader och vinster på ett rimligare sätt. Det arbetet pågår
              i Sverige, på EU-nivå och globalt. Det är en av vår tids viktigaste
              frågor. Det arbetet har bara börjat.
            </seg>
            <seg n="6821ab36">
              Ni undrar kanske varför jag tar upp det nu. Vi diskuterar faktiskt
              också bank- och finansmarknaden. Även om de frågorna bara berörs
              i marginalen i betänkandet så berörs de. Det nämns bland annat
              att en finanskriskommitté har tillsatts för att komma med förslag
              om hur en framtida kris ska hanteras. Vi kommer att återkomma
              till det ämnet många gånger, och det ser vi fram emot. Det är
              jätteviktigt.
            </seg>
            <seg n="6a09ef06">
              Fru talman! När det gäller de motioner och frågeställningar som
              vi behandlar i det betänkande som behandlas i dag råder det ingen
              avgrundsdjup oenighet. Vi socialdemokrater har en reservation.
              Den rör frågan om försäkringspremier och betalningsanmärkningar.
            </seg>
            <seg n="4c2def08">
              I dag har mer än en halv miljon människor i Sverige en betalningsanmärkning.
              Ibland men inte alltid har de tillkommit av en ganska banal anledning.
              Vi tycker hur som helst inte att det är rimligt att den som har
              en betalningsanmärkning också ska få betala en högre premie för
              sina försäkringar. Ibland handlar det, så vitt jag har kunnat
              förstå, om dubbla priset.
            </seg>
            <seg n="0bf7628a">
              Vi tror inte att det är försäkringsmässigt motiverat. Vi tror
              inte att risken för en brand- eller vattenskada nödvändigtvis
              ökar för att en person av en eller annan anledning vid något tillfälle
              inte betalat sina räkningar i tid. Om inte försäkringen betalas
              så upphör försäkringen att gälla.
            </seg>
            <seg n="3adca4e1">
              Den här frågan är inte ny. Den tidigare högst ansvarige politikern
              Mats Odell tyckte de tidigare gånger det har varit på tapeten
              att det inte var något fel på regelverket. Han menade att det
              tydligt framgår att en försäkringspremie bara får återspegla den
              risk som försäkringsbolaget tar för varje kund eller försäkring.
              Faktorer som inte påverkar risken får alltså inte beaktas.
            </seg>
            <seg n="84a08bae">
              Odell menade därför att de som drabbats av försäkringsbolagens
              godtycke i det här fallet ska inleda en rättsprocess mot bolagen.
              Vi tycker inte lösningen på problemet är att de som drabbas hänvisas
              till rättstvister. I stället bör regering och riksdag ta sig an
              frågan.
            </seg>
            <seg n="f55ecaf2">
              Fru talman! På övriga punkter har vi inga reservationer. Det
              innebär inte nödvändigtvis att vi menar att allting är frid och
              fröjd. Vi har däremot nöjt oss med uttalanden och försäkringar
              från vår egen och från regeringens sida om att man har ögon och
              öron öppna, att man följer utvecklingen och att man är beredd
              att vidta åtgärder om sådana krävs. Det gäller till exempel den
              problematik som rubriceras ensidig uppsägning av krediter.
            </seg>
          </u>
          <note n="94f1c8da">
            Jag yrkar bifall till reservation nr 3.
          </note>
          <note type="speaker" n="4c3dde54">
            Anf. 109 ULLA ANDERSSON (V):
          </note>
          <u who="ulla_andersson_ab2816" xml:id="i-78fc7baa9563ff79-10" n="16adaa3f">
            <seg n="95e42189">
              Fru talman! Det var ett bra inlägg av Bo Bernhardsson, som jag
              kan ställa mig bakom.
            </seg>
            <seg n="7819dd9b">
              Jag tänker prata om en fungerande kreditgivning på landsbygden.
              Vi i Vänsterpartiet har lagt fram en rad förslag om detta, för
              vi tror verkligen på landsbygdens utveckling. Detta är ett av
              förslagen.
            </seg>
            <seg n="13cc7b3e">
              Det handlar framför allt om lokala sparbanker, som utgör en viktig
              resurs för lokal och regional utveckling. Deras förankring i det
              lokala samhället gör att de har goda kunskaper om samhället och
              om de företag och människor som bor och verkar där. Det är ett
              viktigt socialt kapital som lokalt och regionalt har stor betydelse.
              Dagens sparbanker är lokaliserade utanför de större tätorterna.
              De beviljar lån till mindre företag och privatpersoner som annars
              skulle riskera att bli nekade krediter av större affärsbanker
              och olika nischbanker som inte finns företrädda på den ort eller
              i den region där företagen eller privatpersonerna befinner sig.
            </seg>
            <seg n="94f5abfb">
              Grunden för sparbankernas verksamhet och framgångar är närhetsprincipen.
              De får en unik kundkännedom genom närheten till den lokala marknaden.
              Med detta följer att där sparbanker är lokaliserade finns tillgång
              till kapital för exempelvis småföretag att lättare kunna investera,
              vilket ger fler jobb och en stabilare och mer attraktiv arbetsmarknad
              utanför de större städerna.
            </seg>
            <seg n="01ae0f64">
              Genom sparbankernas närhetsprincip fungerar också rådgivningen
              till kunderna på ett bättre sätt i likhet med kreditprövningen
              för företag och privatpersoner. Ett resultat av detta är en hög,
              jämfört med affärsbankerna mycket högre, soliditet hos de lokala
              sparbankerna. Kundnöjdheten har ofta nått topplaceringar i många
              olika mätningar.
            </seg>
            <seg n="a742f8d8">
              Att dessa banker inte har möjlighet att dela ut vinster till
              aktieägare utan i stället måste fondera vinsterna och avkastningen
              ger bankkunderna en överlägsen trygghet. Delar av överskottet
              får sedan enbart användas för samhällsnyttiga ändamål som utvecklar
              regionen och lokalsamhället i långsiktigt hållbar riktning.
            </seg>
            <seg n="7578ebea">
              Det finns all anledning att tro att fler lokala sparbanker kommer
              att utveckla samhället bland annat genom en klok långivning till
              lokala och regionala företag. Detta leder till fler arbetstillfällen
              och därmed framtidstro för orten och regionen. I dag finns sparbanker
              enbart i ca 140 kommuner, inklusive ett stort antal filialer.
              Vänsterpartiet vill att redan befintliga sparbanker ska kunna
              utvecklas, men vi vill också verka för att nya banker ska kunna
              etableras.
            </seg>
            <seg n="8a8be240">
              Därför har vi tittat på den modell som man har använt i Norge,
              där egenkapitalbevis tillåts. Egenkapital är ett instrument som
              har likheter med aktier. Huvudprincipen är att egenkapitalbevisens
              kapitalandel läggs under samma regelverk som institutionens övriga
              kapital så att utdelningar, gåvor till allmännyttiga ändamål samt
              avsättningar till sparbankens fond styrs av ett och samma regelverk.
              Skillnaden mot aktier ligger främst i äganderätten till bankens
              förmögenhet samt inflytande i bankens organ.
            </seg>
            <seg n="a14d9c53">
              Vänsterpartiet kan konstatera att detta leder till att så kallade
              aktieägare inte kan bli en majoritet i banken, och att banken
              då inte heller kan säljas. I Norge har det visat sig att sparbanker
              med egenkapitalbevis fungerar slagkraftigt regionalt och att de
              har bidragit till en positiv utveckling på mindre orter och regioner.
              Egenkapitalbevis är ett bra instrument för de boende på bygden
              att stötta sin lokala bank och även tillföra banken nytt kapital.
              Egenkapitalbevis har haft stor betydelse i utvecklingen av Norges
              sparbanker.
            </seg>
            <seg n="3ca22e5f">
              Efter en interpellationsdebatt för drygt ett år sen med dåvarande
              finansmarknadsministern Odell tog han till sig vårt förslag om
              egenkapitalbevis och tillsatte en utredning i frågan som utskottet
              nu hänvisar till. Vid interpellationsdebatten visste inte ens
              finansmarknadsministern vad egenkapitalbevis var för något. Han
              ställde frågor och visade stort intresse, vilket vi är glada för.
            </seg>
            <seg n="c16542ec">
              Tyvärr är vi ensamma i utskottet om att lägga fram förslag för
              att stärka de lokala bankerna. Men insikterna ökar nog även i
              andra partier så småningom, vilket Odells agerande kan vara ett
              exempel på.
            </seg>
            <seg n="909c2060">
              Vänsterpartiet menar också att det behövs en större bankkonkurrens
              i Sverige där man inte enbart tar hänsyn till de stora affärsbankernas
              affärsintressen. Vi menar att regelverk är nödvändiga bland annat
              för att förebygga alltför stort risktagande vid kreditgivning.
              Men en sådan lagstiftning måste samtidigt anpassas till olika
              bankers risknivå, kreditpolicy och kundstruktur. De lokala sparbankerna
              i landet har klarat de finansiella kriserna bättre än andra banker
              och tar relativt sett mycket små risker i sin utlåningsverksamhet.
              De finansierar nästan hela sin utlåning med inlåning. Därför behövs
              ett regelverk som tar hänsyn till skilda bankers olika struktur
              och policy.
            </seg>
            <seg n="24375525">
              Basel 3-reglerna har tillkommit med anledning av en del storbankers
              huvudlösa risktagande i jakten på maximalt vinstuttag. Basel 3-reglerna
              riskerar att försämra möjligheterna för mindre banker, till exempel
              de lokala sparbankerna i Sverige. Därför bör Sverige begära undantag
              för dessa banker. Jag hoppas kunna få stöd för detta i finansutskottet.
            </seg>
          </u>
          <note n="3ee55d4a">
            Därmed yrkar jag bifall till Vänsterpartiets reservation om sparbankerna,
            reservation nr 2.
          </note>
          <note type="speaker" n="4096aa59">
            Anf. 110 JÖRGEN ANDERSSON (M):
          </note>
          <u who="jorgen_andersson_f46852" xml:id="i-9776e59a50684312-0" n="f3431bf1">
            <seg n="1c20a516">
              Fru talman! Låt mig först säga att samhällets fundament byggs
              av väl fungerande institutioner. Lag och ordning, tydliga regler
              och transparens är nyckelord för ett vitalt samhälle. Inte minst
              gäller detta de ekonomiska systemen. Det är viktigt att det finns
              ett stort mått av ansvarstagande från alla parter på marknaden.
              Det måste också gälla den finansiella marknaden.
            </seg>
            <seg n="195bc954">
              De senaste åren har vi haft olika anledningar att fundera över
              en del obalanser och missförhållanden på finansmarknaden. Just
              därför har flera utredningar påbörjats. En rad förändringar har
              skett, och fler är att vänta.
            </seg>
            <seg n="812bd8a1">
              Med detta sagt vill jag övergå till finansutskottets betänkande
              FiU31 som handlar om bank-, försäkrings- och kreditupplysningsfrågor.
              I betänkandet har 15 motioner behandlats. Dessa rör bland annat
              olika aspekter på betalningsanmärkningar, konkurrens på bankmarknaden
              samt bankernas och försäkringsbolagens policy och verksamhet.
            </seg>
            <seg n="663c54e0">
              Fru talman! Låt mig kommentera några av de reservationer som
              föreligger och varför utskottet har avslagit dessa yrkanden.
            </seg>
            <seg n="42749b2a">
              Företag som har blivit föremål för så kallade bluffakturor är
              givetvis ett problem. Självfallet är det här ett gissel som ofta
              drabbar företag med redan små marginaler mest. Det är de som dagligen
              kämpar och ligger i för att få sitt lilla företag att gå runt.
              Det är de som inte har tid eller ork att driva långa rättsprocesser.
              Det är dessa företag som får ta den hårdaste smällen, många gånger
              helt i onödan.
            </seg>
            <seg n="66a3740c">
              Bortsett från den lagändring från 2008 där möjligheten nu finns
              att rätta till felaktigheter som har uppstått hos Kronofogdemyndigheten
              ska ingen behöva hamna i detta läge över huvud taget, särskilt
              inte om man aldrig har ingått något avtal. Det finns helt enkelt
              inte stöd för blufföretagen att driva en sådan fordran.
            </seg>
            <seg n="b065c177">
              Det är också relevant i sammanhanget att nämna de förändringar
              som har skett i kreditupplysningslagen när det gäller utlämning
              av uppgifter via Internet. Även här ser vi till att förebygga
              och underlätta för företagaren att kontrollera fakturor som man
              inte känner igen.
            </seg>
            <seg n="a77efffb">
              När det gäller de lokala bankerna och egenkapitalbevis vill jag
              understryka vikten av mångfald och konkurrens generellt sett.
              Det gäller naturligtvis också inom banksektorn.
            </seg>
            <seg n="269fb344">
              Utskottet ser den viktiga funktion sparbankerna fyller på marknaden
              och är positivt till att fler banker startas. När det gäller egenkapitalbevis
              pågår en utredning som förväntas vara klar i närtid. Jag vill
              inte föregå denna och vill därför avvakta att kommentera just
              den delen.
            </seg>
            <seg n="c3ae2a27">
              När det gäller vilken betydelse en betalningsanmärkning har för
              premiesättning hos försäkringsbolagen kan konstateras att olika
              principer och kriterier tillämpas hos olika försäkringsbolag.
              Deras förfaringssätt har både Konsumentombudsmannen och Finansinspektionen
              bedömt vara förenligt med gällande lagstiftning. Jag vill påpeka
              att nuvarande lagstiftning syftar till att åstadkomma en sund
              konkurrens och att det finns ett relativt stort utbud av försäkringsbolag
              på marknaden. I grund och botten måste vi lita på människors förmåga
              att välja en lösning som passar den enskilde bäst.
            </seg>
            <seg n="d968c52b">
              När det gäller ensidig uppsägning av krediter kan konstateras
              att Finansinspektionen inte funnit några brister på det aktuella
              området i sin rapport med namnet Konsumentskyddet på finansmarknaden
              .
            </seg>
            <seg n="0108cb35">
              Fru talman! Detta är i korthet motiveringar utskottet gör, och
              jag vill med detta yrka bifall till utskottets förslag i betänkandet,
              men låt mig göra några egna personliga reflexioner i ämnet.
            </seg>
            <seg n="4f4af09f">
              Det som återkommer i många av dessa frågor är betydelsen av en
              större mångfald och en bättre konkurrens. En annan sak som är
              tydlig är den beröringsskräck som finns när det gäller betalningsanmärkningar
              och ekonomiska problem.
            </seg>
            <seg n="d88db94e">
              En betalningsanmärkning innebär ofta en så stor katastrof, vad
              den än kan tänkas bero på, att tillvaron totalt kan rämna för
              den som drabbas. I vissa fall kan det vara helt utan egen förskyllan,
              att man till exempel blir utsatt för ren bedrägeriverksamhet.
              En betalningsanmärkning drabbar alla lika, vad orsaken än må vara.
              Jag vill betona vikten av att alltid se till återbetalningsförmågan
              och möjligheten att fullfölja ingångna avtal. Ibland överskuggas
              detta av tidigare eventuella tillkortakommanden.
            </seg>
            <seg n="0fb493e4">
              Den tillsyn och transparens systemet ska tillhandahålla för en
              säkrare och mer gynnsam ekonomisk aktivitet får inte riskera att
              i stället hämma ekonomisk utveckling. Lösningen är dock inte att
              försöka dölja eller finna särlösningar. Lösningen måste i stället
              vara en större mångfald och mer konkurrens, och i det stycket
              är jag övertygad om att exempelvis de lokala sparbankerna fyller
              en viktig funktion. Det är i den lilla världen vi finner de stora
              och verklighetsförankrade lösningarna.
            </seg>
            <seg n="c6ad0961">
              Större öppenhet och god konkurrens gynnar oss alla.
            </seg>
          </u>
          <note type="speaker" n="6d757cb0">
            Anf. 111 CARL B HAMILTON (FP):
          </note>
          <u who="unknown" xml:id="i-2edc2881af200f19-7" n="ade9d033">
            <seg n="44d05787">
              Fru talman! Jörgen Andersson har gjort grovjobbet här, och vad
              jag kommer att göra blir att göra några randanmärkningar.
            </seg>
            <seg n="9966643f">
              Jag kan instämma i mycket av det som Bo Bernhardsson sade i sin
              inledning allmänna synpunkter och resonemang om nuvarande situation,
              vårt arbete att förstärka banksektorn och säkra oss mot framtida
              bankkriser. Det är det första.
            </seg>
            <seg n="cfd41a0b">
              Det andra är betalningsanmärkningar. Där finns ett exempel i
              reservationen om en god man som inte sköter sitt uppdrag. Jag
              håller med om det, men jag tror inte att ett ingripande på försäkringsmarknaden
              är den rätta åtgärden, utan det är ett mycket större och bredare
              problem att tillsynen och kriterierna för gode män är dåliga.
              Tillsynen är usel i många kommuner. Detta är ett stort problem,
              och det är det problemet som vi ska angripa. Jan Ertsborn till
              exempel har tagit upp den här frågan vid åtskilliga tillfällen,
              och jag tycker att det snarare är att stödja den typen av åtgärder
              som är metoden i det här fallet.
            </seg>
            <seg n="8e9321a8">
              Beträffande Ulla Anderssons resonemang om sparbankerna instämmer
              jag naturligtvis i att det är bra med många banker. Vi får bättre
              konkurrens, och banker som är lokalt väl förankrade kan, om de
              sköts rätt, ta mindre risker. De har en bättre personkunskap och
              en bättre kunskap om det lokala näringslivet. Nu vill jag säga
              att det inte bara är sparbanker som kan fixa detta, utan det finns
              också affärsbanker som har den så kallade kyrktornsprincipen som
              en viktig princip för sin kreditgivning.
            </seg>
            <seg n="a9805bcf">
              Jag tycker att Ulla Andersson ändå gör det för lätt för sig,
              därför att vi har ett problem med sparbankerna. Jag är absolut
              inte någon motståndare till sparbankerna, men man kan inte komma
              undan att det kanske inte är en tillfällighet att sparbankerna
              har varit centrala vad gäller de problem som har varit på svensk
              bankmarknad både i början av 1990-talet och nu med Swedbank i
              Baltikum och Ukraina.
            </seg>
            <seg n="7630538d">
              Det finns ett problem med sparbanker som inte gäller alla men
              som är tillräckligt allvarligt för att tas upp i en sådan här
              debatt, och det är att det är svaga ägare. Nu kan man säga att
              också SEB har ägare, och om dem kan man inte tro att de är svaga.
              Problemet kan även uppstå i banker med starka ägare, men det återkommande
              har ändå varit att mycket kapital har förlorats i sparbanker,
              en del i de stora sparbankerna, en del små har klarat sig. Det
              här är en viktig fråga att diskutera både här i kammaren och framför
              allt inom sparbanksrörelsen själv för att förhindra att det sker
              nya katastrofer med delar av sparbankerna och sparbanksväsendet.
              Det kräver självrannsakan, och den självrannsakan tror jag kommer
              därför att nu kommer Basel 3, det vill säga strängare kapitalkrav.
              Finansutskottet hade en diskussion om det i går. Det kommer att
              bli betydligt strängare krav på stamkapital beträffande bankerna.
              Då kommer en fråga att dyka upp bland annat i sparbankerna: Hur
              ska man finansiera detta baskapital?
            </seg>
            <seg n="fb05bd72">
              Därför har jag kanske något mindre positiv syn på sparbankernas
              framtid och vill betona vikten av god konkurrens, och jag hoppas
              verkligen att lokala sparbanker fortsätter att utvecklas och tar
              till vara de lokala kundernas och företagens behov. Samtidigt
              vill jag peka på att här finns problem som jag hoppas att vi slipper
              möta i finansutskottet. De har funnits i många decennier. Det
              är i grunden ett problem att det ibland funkar bra trots att man
              har svaga ägare, ibland funkar det inte på grund av att det är
              svaga ägare.
            </seg>
          </u>
          <note n="1e2c1f50">
            Överläggningen var härmed avslutad.
          </note>
          <note n="631e99c0">
            17 § Fiskeripolitik m.m.
          </note>
          <note n="e62f6673">
            Föredrogs
          </note>
          <note type="speaker" n="52335d8a">
            Anf. 112 JAN-OLOF LARSSON (S):
          </note>
          <u who="jan-olof_larsson_cfaf57" xml:id="i-9b1c9c2acea53f15-0" n="a095d375">
            <seg n="50c53dca">
              Fru talman! Den här debatten handlar om ett antal motionsyrkanden
              inom fisket.
            </seg>
            <seg n="a9d2b30c">
              Fiskepolitiken är till stora delar en EU-gemensam fråga, och
              den framtida fiskepolitiken inom EU håller just nu på att diskuteras
              för att om möjligt kunna sjösättas till 2013.
            </seg>
            <seg n="7eb191e8">
              Men fiskepolitik handlar också om vad vi kan göra inom ramen
              för det nationella bestämmandet, och det är faktiskt en hel del.
              Fiske är inte bara det vi vanligtvis brukar kalla yrkesfisket.
              Fiske och fiskepolitik handlar även om fisketurism, fritidsfiske
              och inte minst vattenbruk. Inom dessa områden har vi stort utrymme
              att forma vår egen politik. Tyvärr är svaret på motionerna oftast
              en hänvisning till Fiskelagsutredningen, som pågått under en lång
              tid men som nu är avslutad. Något förslag utifrån denna kommer
              inte från regeringen eftersom man avvaktar den kommande fiskepolitiken
              inom EU.
            </seg>
            <seg n="3cc158e4">
              Det läggs alltså en död hand över många viktiga frågor som borde
              ha en snar lösning för att näringar inte ska slås ut.
            </seg>
            <seg n="075dddb2">
              Fru talman! Jag tänker lyfta fram några viktiga områden som kommer
              fram i motionsyrkandena.
            </seg>
            <seg n="ab7f20e5">
              Landsbygdsministern brukar skryta med hur bra han är inte minst
              på att reducera onödigt regelverk. Han är bäst i hela regeringen
              på detta område, vilket i sig inte behöver betyda någonting. Frågar
              man dem som är verksamma inom fisket undrar de vad han pratar
              om. Eller rättare sagt anser de att han inte vet vad han pratar
              om.
            </seg>
            <seg n="3e18b482">
              Yrkesfiskaren är en av de mest övervakade yrkesgrupperna i Sverige.
              Nya regler kommer i stort sett till varje vecka, och missar fiskaren
              någon regel leder det oftast till kraftiga böter. Att det behövs
              sanktioner är vi överens om. Att det behövs regler är vi också
              överens om. Men de måste vara möjliga att följa. De måste vara
              relevanta. Och de måste ha till syfte att fylla den funktion de
              är avsedda för. Ofta är detta inte fallet. Här är några exempel.
            </seg>
            <seg n="a070053d">
              När fiskaren ska ta sin båt för att fylla olja börjar han med
              att slå på datorn och registrera att han startar en fiskeresa.
              Han ska registrera om han har fisk i lastrummet med mera. Väl
              framme fyller han på bränslet och avslutar resan. Därefter startar
              han en ny resa för att han ska flytta båten några hundra meter
              och fylla på isförrådet.
            </seg>
            <seg n="14a29ee7">
              Det är samma procedur hela tiden med att skriva in nya uppgifter
              i datorn. Resan avslutas, och ny resa startar, för nu ska han
              lämna kajen och gå ut och fiska. Missar han att fylla i någon
              uppgift kan det stå honom dyrt. Väl ute på fisket och innan han
              kan landa eventuell fångst är det ett antal administrativa regler
              och tidsgränser som ska fyllas i på rätt sätt. Annars försvinner
              med all sannolikhet eventuell förtjänst med råge från de senaste
              dygnens hårda arbete.
            </seg>
            <seg n="df290d09">
              Fiskaren känner sig mer som en datoriserad kontorist än som fiskare.
            </seg>
            <seg n="9cf41b4c">
              Herr talman! En annan regel som Sverige drev igenom vid sitt
              ordförandeskap var att det bara skulle kunna vara yrkesfiskare
              som fick lov att sälja fisk om denna fiskats i vatten som omfattas
              av EU:s lagstiftning. Vad får denna eminenta regel som Eskil Erlandsson
              drev igenom med sådan emfas för konsekvenser? Jo, de som inte
              innehar yrkesfiskelicens kan från och med i sommar inte lämna
              sin fisk eller sina skaldjur till försäljning och redovisa moms
              och vinst som de tidigare gjort, såtillvida att fisken är fiskad
              i havet och inte i insjön märk väl.
            </seg>
            <seg n="48c54b29">
              Alla som på ett ärligt sätt redovisat sin fångst är numera stoppade
              från detta. De som däremot sålt vid sidan om behöver ju inte ha
              mer samvetsbetänkligheter än tidigare, så där gäller nog regeln
              business as usual.
            </seg>
            <seg n="1082265a">
              Får då detta några konsekvenser? Ja, naturligtvis. Ett fyrtio-
              eller femtiotal företag som sysslar med fisketurism blir drabbade,
              en del mer och en del mindre. Några kommer helt säkert att tvingas
              gå i konkurs därför att de från och med i sommar inte får lov
              att sälja sin fångst.
            </seg>
            <seg n="d27b433e">
              Detta är bara några av alla hundratals regler som berör fiskenäringen.
            </seg>
            <seg n="a205178b">
              Tänk på detta nästa gång ni hör landsbygdsministern stoltsera
              med sina regelverk. Låt honom inte komma undan med att hänvisa
              till EU. Regeringen har stora möjligheter att agera inom den nationella
              ramen om den vill.
            </seg>
            <seg n="d5f99655">
              Herr talman! För 14 dagar sedan var jag på ett seminarium anordnat
              av Kungsfenan, KSLA och Norges eksportutvalg. Seminariet handlade
              om en av världens snabbaste växande näringar, vattenbruket. I
              dag äts det mer fisk som är odlad än som är vildfångad. I det
              samhälle som vi ser framför oss är proteinproduktionen allt viktigare.
              Att äta fisk som proteinföda är klimatsmart.
            </seg>
            <seg n="90b47102">
              När fisk föds upp går det åt ca 100 kilo foder för att få fram
              80 kilo fisk. När grisar föds upp får man ut 17 kilo fläsk på
              100 kilo foder. Mycket forskning pågår för att få en än effektivare
              uppfödning detta sker dock inte i Sverige.
            </seg>
            <seg n="7c0c590e">
              I Sverige producerar vi utredningar i ämnet vattenbruk. Den senaste
              i raden kom 2009. Men vattenbruket står kvar på samma nivå som
              på 70- och 80-talet. Sverige är ett u-land när det gäller vattenbruk.
              På 60- och 70-talet kom norrmännen hit och studerade vårt vattenbruk.
              I det läget var vi före dem på området. Alla vet hur det är i
              dag. Det är inte så att vi inte har förutsättningar, för det har
              vi, men vi har inte visat den politiska viljan att satsa på denna
              näring.
            </seg>
            <seg n="fa3b78e7">
              I dag satsar Sverige 28 miljoner på fyra år, det vill säga 7
              miljoner om året. En jämförelse kan göras med Norge, där man mellan
              åren 2000 och 2009 satsade 1 + 4 miljarder på att få i gång torskodlingen.
              Jag vet att den jämförelsen inte är relevant, men den säger en
              del om att det behövs resurser när en näring ska ta form och utvecklas.
              I Sverige har den stampat i stort sett på samma ställe i 30 år.
              Och jag är rädd för att den kan komma att stampa vidare där ytterligare
              något decennium.
            </seg>
            <seg n="3cd8f422">
              Det handlar inte bara om pengar för att få snurr på verksamheten.
              Det handlar om politisk vilja, i handling. Det behöver formas
              en utvecklingsgrupp för branschen, en grupp som består av forskare,
              branschfolk och politiker. Dessa måste skaffa en gemensam färdplan
              för hur vi vill att branschen ska utvecklas.
            </seg>
            <seg n="16f39d80">
              Regeringen pratar om att införa utsläppsrätter för kväve och
              fosfor, vilket få tror är möjligt. I dag betalas det ut ett stöd
              vid anläggande av fånggrödor och våtmark med ca 100300 kronor
              per kilo kväve. Hade man infört samma principer för musselodlare
              skulle detta generera 13 kronor per kilo musslor. Detta skulle
              inte bara vara ett enormt framsteg för miljön. Det skulle också
              ge en skjuts för musselodlingen, som då inte bara renade havet
              från kväve och fosfor utan också såg till att vi fick högkvalitativt
              foder till både fiskodlingar och hönserier. Det skulle också skapa
              en ekologiskt hållbar foderproduktion.
            </seg>
            <seg n="15131911">
              Vi behöver också regionalisera vattenbruket och se vilka arter
              som passar i vilka delar av Sverige. Det finns en oerhört stor
              potential att utveckla vattenbruket och skapa många jobb på platser
              som det annars är svårt att skapa arbetstillfällen på. Detta märks
              inte minst på de ambitioner som finns regionalt allt ifrån abborrodling
              i Sankt Annas skärgård till odlingar i våra kraftverksdammar.
            </seg>
            <seg n="84501b50">
              Frågan är: Vill regeringen något med vattenbruket? Vad vill ni?
              Om ni skulle vilja något, gör något!
            </seg>
            <seg n="7cc89646">
              Herr talman! Jag vill till sist ta upp EU:s fiskeavtal med tredjeland.
            </seg>
            <seg n="1bd388af">
              När vi senast hade överläggningar med regeringen om fiskeavtalen
              med São Tomé och Príncipe var den svenska ståndpunkten att det
              var okej att gå vidare. I det läget hade regeringen inte fått
              ta del av de socioekonomiska och sociala utvärderingar som gjorts.
              De sade okej ändå.
            </seg>
            <seg n="a0edb251">
              Vi i oppositionen reagerade naturligtvis och sade att vi under
              inga omständigheter kunde acceptera en förlängning av avtalen
              utan att regeringen tagit del av utvärderingarna och sett att
              pengarna används på rätt sätt.
            </seg>
            <seg n="2d480f50">
              Minoritetsregeringen kunde naturligtvis inte komma undan detta.
              På så sätt blev utvärderingarna tillgängliga, inte tack vare regeringens
              vilja utan trots regeringens vilja. Tack vare Sveriges oppositions
              agerande, i samband med förlängningen av protokollet med São Tomé
              och Príncipe, har utvärderingarna blivit tillgängliga för allmänheten.
            </seg>
            <seg n="992a0427">
              Herr talman! Jag ska citera ur en debattartikel i GP som minoritetsregeringens
              företrädare totat ihop:
            </seg>
            <seg n="00b575ff">
              Avtal med Marocko ska omförhandlas.
            </seg>
            <seg n="22780362">
              Till skillnad från de rödgröna tror vi att det är bättre att
              vara med och påverka där besluten sker i stället för att stå vid
              sidan av. Därför kommer den svenska regeringen att rösta nej till
              att EU-kommissionen inleder förhandlingar om ett nytt avtal när
              ministerrådet träffas i nästa vecka.
            </seg>
            <seg n="211e95e4">
              Vad vill ni egentligen? Vad är bäst? Är det att vara med i förhandlingar
              där besluten fattas eller att skrika högst vid sidan av där ingen
              lyssnar?
            </seg>
            <seg n="49d8ccf2">
              Herr talman! Ibland kan man vända kappan så fort i vinden att
              man inte vet om det är rätan eller avigan som är ut.
            </seg>
          </u>
          <note n="5dc09347">
            Jag yrkar bifall till reservation 14.
          </note>
          <note n="26ee886f">
            I detta anförande instämde Sara Karlsson (S).
          </note>
          <note type="speaker" n="4ae9f381">
            Anf. 113 TINA EHN (MP):
          </note>
          <u who="tina_ehn_aa733d" xml:id="i-a955143d9098f939-0" n="63a275af">
            <seg n="adb6a6a9">
              Herr talman! Att fiske är en het politisk fråga vill jag nog
              påstå, och att kunskapen om hur det förhåller sig har ökat är
              något jag upplever. Men att åtgärderna för ett alltmer utfiskat
              bestånd av olika fiskar bryts är däremot inget jag tycker mig
              uppleva ordentligt. Då kanske någon ändå vill nämna att vi har
              ett Östersjöbestånd av torsk som har återhämtat sig en smula.
              Det stämmer visst, men det behövs mycket mer än så. Det tror jag
              att vi är eniga om.
            </seg>
            <seg n="7ab72b1b">
              Det som sker under vattenytan är något som aldrig skulle kunna
              ske på land, har bland annat Miljöpartiets EU-parlamentariker
              Isabella Lövin sagt och skrivit i sin omtalade bok Tyst hav som
              kom för ett antal år sedan. Den skapade en otrolig debatt som
              också har skruvat på fiskeripolitiken några varv.
            </seg>
            <seg n="d35e8306">
              I dagens betänkande står flera fiskefrågor på agendan. Det är
              en samlad del av de motioner som allmänna motionstiden har skördat.
              Det gäller ål, krabbklor, partnerskapsavtal mellan länder, fiskerikontroll
              och så vidare.
            </seg>
            <seg n="3b7104e5">
              Herr talman! Den gemensamma fiskeripolitik som Sverige ingår
              i styr väldigt mycket vad som händer med EU:s fiskebestånd och
              fiskeflottor men även det som händer utanför, bland annat utanför
              Afrikas kust. Ingen här har undgått diskussionerna om de avtal
              som finns mellan EU och andra länder, exempelvis utanför Afrikas
              kust. Vi vet att det just nu pågår diskussioner om det omtalade
              avtalet med Marocko.
            </seg>
            <seg n="af84f534">
              Ett annat exempel är att jag under Göteborgs filmfestival såg
              en mycket intressant film om fisket utanför Kamerun. Den handlade
              om en by med människor som i alla tider hade levt av ett mycket
              småskaligt, selektivt fiske. Det var inga oljedrivna fiskefartyg
              utan små, lokala båtar som man med handkraft paddlade ut med i
              ganska stora vågor. Man fiskade, och man kom tillbaka. Fångsterna
              hade i generationer gett vad man behövde och hade kunnat ge resurser
              till familjer för att betala skolutbildningar och livets grunder.
            </seg>
            <seg n="e16efd87">
              I dag håller fisken på att ta slut. Man får inget över till något,
              skolutbildningarna stryker på foten, människorna drar från byn,
              och framtiden i den lilla byn urholkas. Människor drivs från sina
              byar och sina hem.
            </seg>
            <seg n="f86003b8">
              Vi känner igen mönstret. Det allvarliga är att det samtidigt
              finns gigantiska fartyg med möjlighet att dammsuga haven på fiskresurserna.
              Det sker med EU:s tillåtelse och stöd, med de avtal som tillåts.
              Många av båtarna är europeiska.
            </seg>
            <seg n="b4f279d2">
              Sammanfattningsvis: Vi lever i en naiv värld trots all kunskap.
            </seg>
            <seg n="7a12877a">
              Jag är glad över att den svenska parlamentariker som vi har i
              dag i EU:s fiskeriutskott arbetar hårt för att verkligen förändra
              den pågående utfiskningen. Isabella arbetar hårt i denna fråga,
              inte minst med spanska gröna politiker.
            </seg>
            <seg n="1aaeed87">
              Den gemensamma fiskeripolitiken omfattar fyra strategier, fyra
              politikområden. Den första kallas bevarandestrategin, den andra
              strukturstrategin, den tredje marknadsstrategin och den fjärde
              förbindelser med tredjeland.
            </seg>
            <seg n="40ab3581">
              I strategi nr 2 finns det en inbyggd motsägelse. Det finns en
              brist i den, eftersom den gäller både att anpassa fiskeflottorna
              till tillgängliga resurser och att främja hållbar näringslivsutveckling.
              Man kan tycka att det är självklart om man fiskar upp havets resurser
              så har man inte längre något att fiska, och då finns det inget
              näringsliv. Men vi vet alla att det inte går till så. Vi ser att
              det är det småskaliga fisket, det hållbara fisket och det fiske
              som ger liv i byar och bygder som försvinner, medan det fiske
              som har stor kapacitet och effektivitet blir kvar. Och allt det
              är politik!
            </seg>
            <seg n="b01a21f9">
              De gånger då politiken blir tuff och säger ifrån, då stöter man
              på motstånd. Och då är det vi som försvarar fisken i havet som
              får klä skott och beskylls för att vara de som är elaka och dumma.
              I Miljöpartiet är vi vana vid att få ta emot många synpunkter
              från olika håll när vi står upp för de ekosystem som avgör om
              det i framtiden kommer att finnas fisk eller inte.
            </seg>
            <seg n="cbc83430">
              Utifrån detta resonemang och dessa erfarenheter anser vi att
              miljömålen behöver vara överordnade i EU:s fiskeripolitik. Det
              har vi har tagit upp i reservation 3.
            </seg>
            <seg n="8b2981d6">
              I dag tas inte hänsyn till konflikter mellan miljömål och ekonomiska
              mål. Detta tas inte på stort allvar i vare sig fiskelagen eller
              EU:s fiskeripolitik.
            </seg>
            <seg n="59912866">
              I samma anda anser vi från Miljöpartiet att det är viktigt att
              skilja på fiske och fiske. Fiske till humankonsumtion går före
              fiske till djurfoder. Ett fiske som gynnar lokalsamhället bör
              prioriteras. Det fiske som visar sig mest hållbart bör gynnas
              före det som inte tar stor hänsyn.
            </seg>
            <seg n="472c7a04">
              Vi tycker helt enkelt att det behövs ett system för hållbarhet
              inom fisket, ett hållbarhetskriterium, och att fiskerätter ska
              fördelas utifrån ett sådant inte utifrån hur mycket man har fiskat
              historiskt, som i dag. Det föreslår vi i reservation 2.
            </seg>
            <seg n="1fdbb3a7">
              Sanktioner lyfter vi upp i reservation 7. Att ha sanktioner som
              ger effekt är vitsen med hela systemet. Vi har en historia där
              fiskerikontrollen inte kan sägas ha fungerat nämnvärt. Miljöpartiet
              anser att vi bör driva frågan om en effektivare kontroll som också
              innebär att fiskeutrustning och fartyg ska kunna förverkas vid
              brott mot lagstiftningen. Vi föreslår att man ska kunna införa
              sanktioner i form av indragna fiskekvoter mot medlemsstater som
              inte klarar centrala miljörelaterade krav. Vi är på väg där det
              har jag läst i betänkandet men vi vill driva detta ännu hårdare.
            </seg>
            <seg n="4b137fd9">
              När det gäller bistånd till fiskerikontroll bör Sverige och EU
              ge särskilt bistånd till fattiga länder, i första hand i Afrika,
              för att bygga upp fiskerikontrollen för att skydda de egna fiskevattnen
              från utfiskning och rovfiske.
            </seg>
            <seg n="c4492b64">
              EU ska inte kräva ersättning i form av fiskerätter för att ge
              stöd till fiskesektorn i fattiga länder, vilket sker i dag genom
              fiskepartnerskapsavtalen. Detta finns reservation 9.
            </seg>
            <seg n="6cfab9e1">
              Sammanfattningsvis är Miljöpartiets motionsförslag från hösten
              ett antal krav som regeringen bör driva inom EU för att styra
              fiskeflottan i mer hållbar riktning. Den möjligheten föreligger
              just nu.
            </seg>
            <seg n="e994599f">
              Därmed vill jag yrka bifall till reservation 2 men ställer mig
              bakom samtliga Miljöpartiets reservationer.
            </seg>
          </u>
          <note type="speaker" n="8ef50a54">
            Anf. 114 CHRISTINA HÖJ LARSEN (V):
          </note>
          <u who="christina_hoj_larsen_8cce04" xml:id="i-86aa663a7b8bd00c-0" n="b8d2ff37">
            <seg n="4aa46d8d">
              Herr talman! Ett skepp kommer lastat med fisk till Europa. Ett
              skepp kommer lastat med fisk som har fiskats på bekostnad av den
              inhemska fiskeflottan, på bekostnad av den fattiga befolkningen,
              på bekostnad av havsmiljön och artrikedomen. Ett skepp kommer
              lastat med ojämlikhet och kolonialt arv.
            </seg>
            <seg n="16fd7ac1">
              Herr talman! EU har i dag fiskepartnerskapsavtal med en rad utvecklingsländer.
              EU:s fiskeavtal ska vara utformade så att fisket endast görs på
              det överskott av fisk som finns i respektive land och så att de
              lokala fiskeflottorna ska kunna leva vidare. Men i praktiken innebär
              avtalen en möjlighet för europeiska fiskeflottor att dammsuga
              fiskrika vatten i Atlanten, Indiska oceanen och Stilla havet.
            </seg>
            <seg n="e97e6a71">
              Herr talman! EU:s fiskepartnerskapsavtal ingås inte mellan jämbördiga
              parter i en jämlik situation. För ett fattigt land är det svårt
              att säga nej till ett fiskeavtal. EU betalar en mindre summa för
              rätten att fiska. Avtalen innebär snabba pengar till fattiga länder
              i en ofta akut ekonomisk situation. På sikt motsvarar ersättningen
              inte på långa vägar det förädlingsvärde som fisket omfattar.
            </seg>
            <seg n="8c0a9ba6">
              I många fall innebär fiskepartnerskapsavtalet en maxkvot, men
              inga kontroller genomförs av landets egna instanser. Det medger
              stora möjligheter till överfiske och kan äventyra bestånd och
              den inhemska flottans möjligheter till fiske.
            </seg>
            <seg n="5c9bc2a0">
              Avtalsländerna är dessutom ofta beroende av bistånd från EU och
              EU:s medlemsländer, såväl som av EU:s exportmarknad. Det har visat
              sig att kopplingar mellan handelsavtal och fiskeavtal har gjorts,
              bland annat i handelsavtalet med Sydafrika.
            </seg>
            <seg n="9007f047">
              I EU:s rådsslutsatser från 2004 slogs fast att varje fiskepartnerskapsavtal
              ska föregås av en socioekonomisk konsekvensbeskrivning och att
              avtalet ska gälla överskott av avtalsländernas marina resurser.
              Även innan ett avtal omförhandlas ska en sådan konsekvensbeskrivning
              presenteras.
            </seg>
            <seg n="7348fe0f">
              Det är därför mycket anmärkningsvärt och förvånande att utvärderingarna
              är i stort sett omöjliga att ta del av för såväl allmänhet som
              beslutsfattare. EU:s fiskeripolitik bör inte bedrivas bakom stängda
              dörrar. En hållbar fiskeripolitik ska kännetecknas av transparens
              och tydliga hänsyn till ekologiska, sociala och ekonomiska konsekvenser.
            </seg>
            <seg n="31274d50">
              När nu avtalet för São Tomé och Príncipe skulle omförhandlas
              krävde svenska regeringen, efter påtryckningar från S, MP och
              V, att konsekvensanalysen skulle presenteras. Det var, som sagt,
              långt ifrån enkelt.
            </seg>
            <seg n="05851372">
              Av ett underlag som trots allt presenterades för miljö- och jordbruksutskottet
              framgår att utvärderingen av fiskepartnerskapsavtalet med São
              Tomé och Príncipe visar på stora osäkerheter beträffande fångstdata,
              möjliga negativa effekter på fiskebeståndet, problem med efterlevnad
              av reglerna samt frånvaro av observatörer på fartygen. Trots detta
              väljer EU att säga ja till ett nytt avtal.
            </seg>
            <seg n="dd23aad3">
              Herr talman! Ett skepp kommer lastat. Ett skepp kommer lastat
              med fisk till Europa. I framtiden ska vi se till att det skeppet
              även kommer lastat med jämlikhet, hållbarhet och utvecklingsmöjligheter
              för landet vi har tecknat avtal med.
            </seg>
            <seg n="c9caf393">
              EU:s fiskepartnerskapsavtal måste omvandlas till att utveckla
              hållbart och ansvarsfullt fiske som förvaltas av utvecklingsländerna
              själva. Detta sker inte med nuvarande avtalsformer. För att det
              ska kunna ske måste EU:s framtida fiskepartnerskapsavtal baseras
              på folkrättsliga principer och respekt för invånarna i avtalsländerna.
              Dessutom ska avtalen säkerställa att fisket verkligen sker på
              just överskottsresurser och inte äventyrar hållbarheten för hela
              den marina resursen.
            </seg>
          </u>
          <note n="989a690e">
            Med detta, herr talman, yrkar jag bifall till reservation 8 gällande
            EU:s fiskepartnerskapsavtal.
          </note>
          <note type="speaker" n="226ab505">
            Anf. 115 RUNE WIKSTRÖM (M):
          </note>
          <u who="rune_wikstrom_99854e" xml:id="i-a21df9073867261a-0" n="7440cb8e">
            <seg n="5f1c27fe">
              Herr talman! Östersjöns miljö befinner sig i ett uruselt skick.
              Det var någonting som jag själv lade märke till redan i mitten
              av 70-talet. Då började algpåväxten. Fiskart efter fiskart började
              försvinna. Och när en fiskart försvinner går det med en rasande
              fart från det att den är livskraftig. Efter två tre år återstår
              ingenting. Man kan fråga sig hur det går till.
            </seg>
            <seg n="44584894">
              Det är inte bara fisket i Östersjön som har tagit stryk. Sjöfågeln
              minskar. Ejdern, som har funnits i en oerhört stor population,
              börjar snart bli ett minne blott. Nu ser man ytterligt sällan
              en ejderunge. Men det är inte fisket som är boven i dramat. Det
              är andra och tyngre krafter som verkar. Dioxiner och gifter riskerar
              att slå ut hela ostkustfisket.
            </seg>
            <seg n="131fa7f0">
              Sverige och Finland har haft ett undantag för försäljning av
              fisk. Man ska i stället ge kostrekommendationer för den utsatta
              riskgruppen. Låt oss fortsätta med det! Man kan tänka i andra
              banor. Havande kvinnor kan dricka sprit. De kan röka. De kan snusa.
              Det finns ingen som hindrar det. Det finns heller inget förbud.
              Men att sätta upp ett förbud för fisk från Östersjön, som har
              oerhört små mängder med dioxin, är väl att gå över gränsen.
            </seg>
            <seg n="6309b5eb">
              Regeringen har satt till 1 miljard för att komma till rätta med
              de här problemen. Tänk om vi hade haft den miljarden för 20 år
              sedan! Då hade Östersjön kanske haft en möjlighet att överleva.
              Jag hoppas att den överlever nu med, men just nu måste jag säga
              att det ser väldigt dystert ut. Jag vet inte om jag har sett i
              oppositionens budget att de har avsatt någon miljard för det här
              ändamålet, som vi har gjort.
            </seg>
            <seg n="bc45019f">
              EU:s regelverk styr det mesta inom svenskt fiske. Men vi har
              också möjligheter till egna regler. En svensk fiskare har inte
              mindre än 400 regler att ta hänsyn till. Det är en ohållbar situation.
              Här har tyvärr inte regelförenklingen nått ända fram. Här måste
              det till krafttag för att lätta på den mycket tunga börda som
              fisket lider under.
            </seg>
            <seg n="244ee2b3">
              När nya regelverk sätts upp måste de vara långsiktiga, för fisket
              måste kunna planera in i framtiden. Det ska inte vara som det
              har varit det har varit ryckigt. Här måste det också bli en ändring.
            </seg>
            <seg n="d588c20e">
              Ices rekommendationer ska givetvis följas så långt det är möjligt,
              och det görs också. Men det händer också att man tar ut mindre
              än vad Ices rekommenderar. Det har vi sett på torsken i Östersjön.
              Där rekommenderade Ices större uttag än vad vi har gjort. Förvaltningsplanerna
              sköter den biten ganska bra.
            </seg>
            <seg n="d4a41f49">
              Utkasten är någonting som vi alla vill ha bort, men här måste
              vi vara noggranna, så att vi inte biter oss själva i svansen.
              I Socialdemokraternas särskilda yttrande står det att all fångad
              fisk ska vara landad fisk. Jag ställer inte upp på det. Oönskad
              fångst som kan överleva ska ovillkorligen tillbaka till havet.
              Jag har själv levt efter den regeln i hela mitt liv, att det jag
              inte ska använda ska tillbaka till havet. Om det så bara är en
              spigg ska jag inte ta livet av den i onödan.
            </seg>
            <seg n="52717e37">
              Vad gäller torsken och utkast ska jag säga: Ska vi ha utkastförbud
              måste vi också skrota minimimåttet. Annars går den ekvationen
              inte ihop.
            </seg>
            <seg n="70932a01">
              Herr talman! Skrotningen har inte gett önskat resultat. Det är
              vi medvetna om. Ska det till några dylika utskrotningar i framtiden
              må man nog titta på vad som har felat den här gången.
            </seg>
            <seg n="92bd1dca">
              Vad gäller kontroll och sanktioner ska förbrytare givetvis klämmas
              åt. Det var det som var meningen med de här sanktionerna när vi
              en gång klubbade dem i riksdagen. Men tyvärr har man inte tagit
              hänsyn till yttre omständigheter som en fiskare alltid får leva
              med. Det kan vara storm, haverier och så vidare. Tyvärr händer
              det att en fiskare får betala sanktionsavgifter trots sådana yttre
              omständigheter. Det här måste ses över. Det är bara ett enda ord
              som behöver ändras ska behöver ändras till bör.
            </seg>
            <seg n="f35ff96b">
              Bränslesubventionerna tas upp i vissa motioner. Man vill skrota
              bränslesubventionerna. Gäller det bara fiskeflottan, eller gäller
              det hela handelssjöfarten eller sjöfarten över huvud taget? Det
              är en fråga jag vill ha svar på. För övrigt är vi för att alla
              subventioner på sikt avskaffas.
            </seg>
            <seg n="20c8fae8">
              Redskapsutveckling har nämnts. Här görs stora insatser. Jag tror
              att det är 152 miljoner som läggs på det. Redskapsutveckling går
              alldeles utmärkt i vissa fisken, men när det gäller kombinationsfisket
              med nät är det omöjligt att göra någonting.
            </seg>
            <seg n="cf53de8e">
              Vad gäller ålfisket måste ett generationsskifte få ske, dels
              för att säkra skärgårdsfisket, dels för att 80-åringar ska få
              lugn och ro och vara kvar i land efter ett långt liv på havet.
              Som det är nu får en son, som har varit med i hela sitt liv och
              kanske är 50 år, inte åka ut och vittja ett ålredskap utan att
              tillståndshavaren, som är fadern i det här läget, är med ombord.
            </seg>
            <seg n="8fe3cbbe">
              Fiske med tredjeland har diskuterats här. Jag är glad över att
              landsbygdsministern har satt ned foten vad gäller Marocko och
              Västsahara. Men det är bättre att vara med i förhandlingarna än
              att sitta utanför och titta på. Det gjorde ni under den gamla
              regeringens tid. Då satt ni på läktaren och tittade på.
            </seg>
            <seg n="590fe3da">
              Trålförbud nämns också i flera motioner. Men glöm inte att trålfiske
              har pågått i flera generationer i samma områden, och där finns
              fisken kvar. I en del områden där det finns starka sälbestånd
              utgör det ett mycket stort problem för garn och krokfiske. Här
              kan trålfiske vara den enda möjligheten.
            </seg>
            <seg n="ead43ecd">
              Vad gäller sälen måste det till en förvaltningsplan i likhet
              med vad som finns för andra stora rovdjur.
            </seg>
            <seg n="13ac5cdd">
              Fiskodlingar har jag definitivt ingenting emot, absolut inte,
              men de ställer till vissa bekymmer i miljön.
            </seg>
            <seg n="6a9389f9">
              Herr talman! Jag yrkar avslag på samtliga motionsyrkanden.
            </seg>
            <seg n="22fedf51">
              (Applåder)
            </seg>
          </u>
          <note type="speaker" n="ae3583bf">
            Anf. 116 JAN-OLOF LARSSON (S) replik:
          </note>
          <u who="jan-olof_larsson_cfaf57" xml:id="i-9b1c9c2acea53f15-1" n="a095d375">
            <seg n="aad64a88">
              Herr talman! Jag förutsätter att Rune Wikström pratar för regeringen
              och för majoriteten, så att han inte pratar för sig själv. Det
              vill jag ha med i protokollet, för det är nog så viktigt.
            </seg>
            <seg n="791f570e">
              Fisket har inte varit ett problem för bestånden, börjar Rune
              med. Det är dioxiner och gifter över huvud taget som är problemet,
              och det ser helt hopplöst ut i Östersjön. Det kommer antagligen
              att gå åt pipsvängen med hela Östersjön, enligt Rune, trots att
              man satsar 1 miljard.
            </seg>
            <seg n="508feb65">
              Jag vill påstå att det har blivit betydligt bättre alltsedan
              60- och 70-talet. När vi kom på det här med PCB och alltihop och
              skapade förbuden har miljön blivit betydligt mycket bättre. Det
              har visat sig svårt att få bort dioxinet, för det ligger mycket
              i sedimenten och så vidare.
            </seg>
            <seg n="25ee1484">
              Det är ett jätteproblem med miljön men även fisket har varit
              ett problem. Det sade ju du, Rune, i andra andningen när du sade
              att våra torskplaner och kvoter har inneburit att torsken har
              kommit sig. Men vi skulle ju inte ha haft några sådana om inte
              fisket hade varit ett problem. Jag kan inte riktigt förstå hur
              du får ihop det där, men visst måste man ha en fiskeförvaltning
              som är värd namnet trots att man ska ha miljöpolitik så att vi
              inte smutsar ned våra sjöar och hav. Det måste gå ihop.
            </seg>
            <seg n="e54ffbd2">
              Rune hade ett stort stycke om EU:s regelverk. Du måste väl ändå
              hålla med om de du kallar man inte har tagit hänsyn. Man i det
              här fallet, Rune Wikström, är regeringen. Det är regeringen som
              inte har använt sina möjligheter att anpassa regelverket efter
              svenska förhållanden. Det är viktigt.
            </seg>
            <seg n="a382664c">
              När det gäller ålfisket som du drog upp kan jag ta ett annat
              exempel. En taxichaufför som har sin 25-årige pojk med sig bredvid
              i taxin får inte låta pojken köra taxi fast han är 25 år om han
              inte har körkort. Så är det. Det gäller även ålfisket. Man måste
              ha licens och rättigheter till det.
            </seg>
          </u>
          <note type="speaker" n="9d025084">
            Anf. 117 RUNE WIKSTRÖM (M) replik:
          </note>
          <u who="rune_wikstrom_99854e" xml:id="i-a21df9073867261a-1" n="7440cb8e">
            <seg n="bb983bc6">
              Herr talman! Jan-Olof Larsson tar upp gifterna i Östersjön. PCB
              och DDT försvann. Det var tydligen enklare att få bort än dioxinet.
            </seg>
            <seg n="7f4e5686">
              Jan-Olof nämner även torsken och förvaltningsplaner och så vidare.
              Torsken är den fiskart som har den största chansen att överleva,
              dels tack vare förvaltningsplanerna, dels för att den är beroende
              av att det kommer in saltvatten från Västerhavet. Får vi in saltvatten
              från Västerhavet som vi normalt brukar få vart femte år reproducerar
              sig också torsken. Men det kan inte gädda, abborre och så vidare
              göra. Torsken lever sitt eget liv, och tur är väl det.
            </seg>
            <seg n="2845bded">
              För övriga fiskarter är det oerhört bekymmersamt. Jan-Olof Larsson
              nämner ålen och jämför ålfiske med att inte ha körkort. Det är
              också en idé. Du vill tydligen att man ska sluta fiska ål. Men,
              Jan-Olof Larsson, jag blott frågar: Varför ger du dig inte på
              de 1 800 kraftverksdammar som finns? Det finns alltså sex kraftverksdammar
              per licensierad yrkesfiskare. Jag går alltid på Vattenfalls årsstämmor
              och anklagar dem för att inte ta sitt ansvar.
            </seg>
            <seg n="4d8ca8d7">
              Jag har aldrig sett Jan-Olof Larsson i den talarstolen. Men att
              ge sig på fisket är tydligen att verka handlingskraftig.
            </seg>
          </u>
          <note type="speaker" n="295996e5">
            Anf. 118 JAN-OLOF LARSSON (S) replik:
          </note>
          <u who="jan-olof_larsson_cfaf57" xml:id="i-9b1c9c2acea53f15-2" n="a095d375">
            <seg n="335dbcbe">
              Herr talman! Jag engagerade mig politiskt för att jag skulle
              ta tag i bland annat dessa frågor. Kraftverksdammarna kommer upp
              i civilutskottet i morgon. Jag hoppas att dina partikamrater då
              stöder det här med laxtrappor och så vidare. Det ska bli intressant
              att se det, Rune, eller om du bara ska gå till Vattenfalls stämma
              och föra fram åsikterna.
            </seg>
            <seg n="7e3d0061">
              Det är här vi beslutar vilka regler och lagar vi ska ha. Det
              gäller även Moderaterna.
            </seg>
            <seg n="7938aad9">
              Jag tog inte upp detta med gifterna och ålen. Det var du som
              tog upp det. Jag kommenterade det, och du sade att den enda anledningen
              till att fiskbestånden har varit hotade är miljögifterna. Jag
              påstår att så är inte fallet. Vi kan göra mycket åt miljögifterna.
            </seg>
            <seg n="fe45e483">
              En sak tar du ofta upp, och jag vill gärna ha ett svar på det.
              Det är ju faktiskt så, Rune, att regeringen har ett mycket stort
              inflytande på hur vi anpassar EU:s regelverk till de svenska förutsättningarna.
              Tycker du att regeringen gör tillräckligt på det området? Tycker
              du att de regler som har genomförts för fisket är relevanta, där
              man många gånger får betala för struntgrejer och betala bort hela
              förtjänsten och mer därtill? Tycker du att det är ett bra system?
            </seg>
            <seg n="c5e638f2">
              När det gäller bränslesubventioner har jag sagt det här till
              Rune tio gånger, men jag säger det till alla andra som förhoppningsvis
              lyssnar nu: Vi vill ta bort bränslesubventionerna för all sjöfart.
              Subventioner missgynnar en effektiv utveckling av motorerna som
              gör dem mer energi- och miljöriktiga. Därför ska bränslesubventionerna
              bort. Det finns ingenting som är så effektivt för att få snålare
              och bättre motorer som att ha dyra bränslen. Det syns om inte
              annat på bilarna i dag.
            </seg>
          </u>
          <note type="speaker" n="bc0c4166">
            Anf. 119 RUNE WIKSTRÖM (M) replik:
          </note>
          <u who="rune_wikstrom_99854e" xml:id="i-a21df9073867261a-2" n="7440cb8e">
            <seg n="833a460f">
              Herr talman! Det var första gången jag har hört dig, Jan-Olof,
              säga att all sjöfart ska drabbas av borttagna bränslesubventioner.
              Förut har det mest bara låtit som att det är fiskeflottan som
              ska drabbas. Men om all sjöfart drabbas har jag inget emot det.
              Det är som jag sade: Vi ska försöka komma åt alla subventioner.
              Vad det än gäller är subventioner av ondo.
            </seg>
            <seg n="b1f4bde7">
              Vad gäller regelverket som du nämnde här är jag den första att
              erkänna att det inte har fungerat riktigt som man har önskat.
              Vi hoppas därför och tror att vi under den här mandatperioden
              ska komma till rätta med de problem som har funnits. Jag erkänner
              att det inte har varit riktigt bra.
            </seg>
          </u>
          <note type="speaker" n="e15a67e3">
            Anf. 120 LARS TYSKLIND (FP):
          </note>
          <u who="lars_tysklind_44f290" xml:id="i-f9f2c4ad91a74276-0" n="a286c1c1">
            <seg n="946dc396">
              Herr talman! Jag vill börja med att yrka bifall till förslaget
              i betänkandet och avslag på samtliga reservationer. Jag konstaterar
              att det är ett betänkande som handlar om ett antal motionsyrkanden
              från allmänna motionstiden.
            </seg>
            <seg n="9ad4efe5">
              Jag vill inledningsvis och innan jag glömmer bort det påpeka,
              bara som en liten förfäktning till civilutskottets debatt i morgon,
              att jag kan lugna Jan-Olof Larsson med att samtliga allianspartier
              står bakom tillkännagivandet. Om man då jämför med tillkännagivandet
              i samma fråga 2006 stod också samtliga partier bakom det utom
              Socialdemokraterna.
            </seg>
            <seg n="3e5ba42c">
              Det är egentligen bara en uppföljning av den frågan, så det behöver
              nog ingen oroa sig för.
            </seg>
            <seg n="bdcbda1a">
              Herr talman! Det kan kännas lite som en upprepning av tidigare
              debatter, men det går inte att komma undan detta att man måste
              ta sin utgångspunkt i EU:s gemensamma fiskeripolitik. Jag skulle
              vilja påstå att den nu pågående reformeringen är lite ödesmättad.
              Det är vår stora chans att kunna göra någonting åt den och få
              en hållbar fiskeriförvaltning med regional förankring. Det är
              vi väldigt eniga om.
            </seg>
            <seg n="4f8e270d">
              Herr talman! Jag vill också påstå att utan tvivel har Sverige
              genom ett konsekvent och aktivt agerande i EU skaffat sig en position
              som gör att vi är en väldigt viktig aktör i den här processen.
              Att Sverige har fått den positionen beror på att vi har haft tydliga,
              tidiga och realistiska ståndpunkter. Ett långsiktigt hållbart
              fiske har för oss hela tiden varit det tydliga målet för arbetet.
            </seg>
            <seg n="236be06e">
              Från min och Folkpartiets sida tycker vi att det är väldig styrka
              att vi faktiskt har en relativ enhet i Sverige om de stora dragen
              i fiskeripolitiken. När man står här i riksdagen kan man tro att
              det är stora motsättningar, men kommer man ned på EU-nivå är vi
              väldigt eniga i Sverige, inte minst när vi från miljö- och jordbruksutskottets
              sida utformade utlåtanden kring EU-kommissionens grönbok om reformeringen
              av den gemensamma fiskeripolitiken. Då visade vi just den samlade
              linjen.
            </seg>
            <seg n="574b5f08">
              Vi var från svensk sida väldigt eniga om ekosystemansatsen. Vi
              var väldigt eniga om att vi ska ha en ny beslutsordning för långsiktiga
              beslut och att förvaltnings- och återhämtningsplanen ska spela
              en central roll. Vi ska ha ett regionaliserat beslutsfattande.
              Subventionerna bör avskaffas.
            </seg>
            <seg n="8e996bf6">
              Partnerskapsavtalen, som har tagits upp här några gånger, är
              vi också eniga om är väldigt problematiska och att de måste vila
              på väldigt tydliga principer. En av de viktiga principerna är
              att fisket sker på ett vetenskapligt bevisat överskott av fisk.
              Dessutom har vi kravet på utvärdering av de sociala och ekonomiska
              konsekvenserna i kuststater. Den kontinuerliga uppföljningen kan
              faktiskt leda till att avtalen ska kunna sägas upp.
            </seg>
            <seg n="93aa19bb">
              Jag är mycket medveten om att det finns brister i det här systemet.
              Men de grundläggande intentionerna finns ändå.
            </seg>
            <seg n="36bc38b0">
              Herr talman! Samtidigt med detta pågår en väldigt viktig process
              kring en ny fiskevårdslag. Då handlar det om att klarlägga det
              nationella utrymme som bland annat Jan-Olof Larsson tog upp. Det
              finns väldigt stora möjligheter att i det nationella utrymmet
              komplettera EU-lagstiftningen. Det är inte tu tal om det. Det
              finns en utredning som precis har remissbehandlats, och det kanske
              är lite förmätet att säga att förslagen ska ligga på bordet i
              dag. Det här är ju en pågående process. Det vet även Jan-Olof
              Larsson om.
            </seg>
            <seg n="9c87783b">
              Det jag ändå vill peka på är den portalparagraf som man föreslår
              i utredningsbetänkandet där man lyfter fram de miljörättsliga
              principerna. Fiskevården kommer att få en betydligt tydligare
              roll i framtiden. Jag tycker att det i det sammanhanget är viktigt
              att framhålla att det i grunden inte finns några motsatsförhållanden
              mellan ett hållbart fiske och näringen i sig.
            </seg>
            <seg n="061746f7">
              Vi diskuterar mycket om målhierarkier och sådant, men till syvende
              och sist är det så att har vi inget miljömässigt hållbart fiske
              har vi ju inget ekonomiskt och socialt hållbart fiske heller.
              Det ena förutsätter faktiskt det andra. Det tror jag att de flesta
              är väldigt medvetna om. Går du till den svenska fiskarkåren märker
              du att man är oerhört medveten om detta. Den här näringen får
              så mycket klä skott för att man inte är medveten om saker och
              ting, men detta är man oerhört medveten om.
            </seg>
            <seg n="1e189d22">
              Herr talman! Det var kanske en liten omväg till själva betänkandet.
              Men det gjorde jag av den anledningen att just i de här processerna
              finns ju svaren på frågorna i alla de här motionsyrkandena. Man
              kan naturligtvis vara otålig, men trots allt pågår det väldigt
              viktiga processer, både på EU-nivå och i Sverige som nation.
            </seg>
            <seg n="f807e786">
              Herr talman! Jag ska säga några ord om fiskerikontroll, som är
              en av punkterna i betänkandet. Jag håller med Jan-Olof Larsson
              om att vi har ett regelverk i Sverige som naturligtvis måste förenklas.
              Det är ogörligt för en fiskare att inte göra fel. Regelverken
              ska leda till att man gynnar dem som gör rätt, men det måste gå
              att göra rätt också.
            </seg>
            <seg n="ddd863a8">
              I den socialdemokratiska reservationen kan man läsa att vi måste
              ha en annan syn på fiskekontrollen, att det handlar om effektivitet
              och inte kvantitet. Då kan jag bara säga att Folkpartiet och Alliansen
              inte har någon annan åsikt om detta. Det har ändå pågått ett arbete
              kring fiskekontrollen, som vi har varit nödgade till, för vi kan
              tyvärr också säga att Sverige inte alltid har varit bäst i klassen
              när det gäller fiskekontrollen. Möjligtvis har vi varit bäst i
              klassen, men vi har fått anmärkning ändå, får man kanske säga
              då.
            </seg>
            <seg n="ec8f0550">
              I det arbetet var just riskanalyser när man genomför kontrollerna
              en väldigt viktig del. Det är klart att riskanalyser betyder att
              man kontrollerar där det faktiskt finns risk att hitta något fel.
              Det är ju ett system man har för att konsekvent gynna dem som
              vid upprepade kontroller gör rätt. De ska inte utsättas och behöver
              faktiskt inte kontrolleras i tid och otid. Det är där risken finns
              att hitta fel som man ska koncentrera sig på. Arbetet för att
              få en kontroll som fungerar bättre och effektivare pågår.
            </seg>
            <seg n="a095b270">
              Herr talman! Lite mer kan jag säga om fiskepartnerskapsavtal.
              Folkpartiet har milt uttryckt varit väldigt skeptiskt till den
              här typen av avtal. Jag kan ändå konstatera att det här är en
              väldigt komplex frågeställning. Vill man vara snäll kan man ändå
              säga att det är på väg åt rätt håll på något sätt och att det
              sker utvärderingar i dag.
            </seg>
            <seg n="32ee17bb">
              Den klausul om mänskliga rättigheter som infördes 2010 är verkligen
              ett steg i rätt riktning, och jag vet egentligen inte vad Jan-Olof
              Larsson menade när han undrade om det var rätt eller fel av Sverige
              att rösta nej till Marockoavtalet. Det var ju, som landsbygdsminister
              Erlandsson uttryckte sig, ett solklart fall av brott mot folkrätten
              och därför var Sverige nödgat att rösta nej. Den här gången var
              man faktiskt nästan på väg att klara av att få igenom ett stopp.
              Man fick med sig fler länder. Jag tror att Sverige med ett idogt
              arbete kan förändra den här situationen.
            </seg>
            <seg n="6a3a7559">
              Till sist, herr talman, ska jag lägga några ord på bottentrålning.
              Det är så väldigt lätt att generellt säga: Förbjud all bottentrålning
              det är bara eländes elände! Då vill jag visa att det faktiskt
              finns positiv utveckling. Det finns redskapsutveckling även när
              det gäller bottentrålning som visar att saker och ting inte bara
              är svart eller vitt.
            </seg>
            <seg n="1a53d52e">
              Det finns en fiskarförening, Norden, på Smögen som håller på
              och utvecklar trålar med stöd av EU-pengar. Genom att ändra maskstorlekar
              får man bättre vattengenomströmning och därmed radikalt mindre
              bränsleförbrukning. Genom att ha andra maskor selekterar man också
              bort den fångst man inte vill ha. Nu ska de även gå vidare med
              att prova trålbord som de har tagit fram. Trålbord är de redskap
              man drar över bottnen. De ska faktiskt inte gå ned i bottnen utan
              man ska kunna reglera så att de går en bit ovanför bottnen. Naturligtvis
              kommer det att påverka bottnen betydligt mindre.
            </seg>
            <seg n="9442b1f2">
              Det här tycker jag är ett bra exempel på ett mycket ansvarsfullt
              utvecklingsarbete som visar att vi politiskt kan generalisera,
              säga nej och förbjuda, men ute i den så kallade verkligheten pågår
              det väldigt mycket fin utveckling.
            </seg>
          </u>
          <note type="speaker" n="3fc0f914">
            Anf. 121 JAN-OLOF LARSSON (S) replik:
          </note>
          <u who="jan-olof_larsson_cfaf57" xml:id="i-9b1c9c2acea53f15-3" n="a095d375">
            <seg n="6abc41d4">
              Herr talman! Det är alltid trevligt att höra på Lars Tysklind,
              för han håller alltid med mig, i alla fall i ord. Sedan gäller
              det handling. Det är där det skiljer sig åt i verkligheten, ute
              hos dem som håller på med detta. I det här fallet yrkesfiskare
              och deras regelverk.
            </seg>
            <seg n="33130f72">
              Rune Wikström från Moderaterna, regeringens största parti, hoppas
              på att det ska bli bättre. Han har inte ännu kommit underfund
              med att de sitter i regeringen. Du vet ju att ditt parti ingår
              i regeringen, Lars. Vad ämnar du göra för att vi ska få ett regelverk
              där vi naturligtvis ska se till att ha sanktioner där det ska
              vara sanktioner men där vi tar bort de delar som är rena skrivfel
              och annat som gör att fiskare får böta oerhörda summor?
            </seg>
            <seg n="6d4733fe">
              Sedan säger du att Fiskelagsutredningen är en pågående process.
              Jag har ju fått informationen, eftersom jag jobbar med de här
              frågorna, att regeringen kommer att avvakta tills EU:s fiskepolitik
              är fastslagen och sedan anpassa detta efter den. Det är inte det
              du säger när du säger att det är en pågående process. Då räknar
              man ju med att det kommer förslag i höst. Det hade egentligen
              varit nödvändigt, för en hel del av näringarna är beroende av
              det vi beslutar i den här lagen.
            </seg>
            <seg n="ed8da2c7">
              Bland annat berör det fisketuristföretag. Med det regelverk som
              vi har i dag och med de tolkningar som görs utifrån lagen i dag
              av vad som är ett fiskeföretag tappar dessa företag inkomstmöjligheter,
              i många fall stora inkomstmöjligheter som innebär att de kanske
              får lägga ned eller gå i konkurs.
            </seg>
            <seg n="d48e74c6">
              Det hade varit bra om man hade lagt fram ett förslag nu. Man
              har ryckt ut delar av den här utredningen förut och tagit upp
              här i riksdagen. Man skulle kunna ta ut de viktiga delarna nu
              också och ta fram det som är nödvändigt.
            </seg>
          </u>
          <note type="speaker" n="c8222d01">
            Anf. 122 LARS TYSKLIND (FP) replik:
          </note>
          <u who="lars_tysklind_44f290" xml:id="i-f9f2c4ad91a74276-1" n="a286c1c1">
            <seg n="73a461ab">
              Herr talman! Jag vet inte vad Jan-Olof Larsson har för källor,
              men jag har inte de källorna. Det finns säkert delar i Fiskelagsutredningen
              man måste avvakta. Eller man måste kanske inte, men ibland kan
              det vara lite meningslöst att anta en lag man sedan måste ändra
              på. Vi kan nämligen inte ha nationella regelverk som strider mot
              EU:s gemensamma fiskeripolitik, för det är en harmoniserad och
              helt gemensam politik. Det som däremot är det nationella utrymmet
              tycker jag absolut att vi ska jobba vidare med.
            </seg>
            <seg n="eae232f4">
              När det gäller fisketurismen är alla rörande överens om att det
              finns potential och att man kan få ut väldigt mycket värde på
              varje fångad fisk och så vidare. Även om jag nu inte kan tala
              för exakt hela regeringen kan jag tala för mig själv och Folkpartiet.
              Vi kommer att jobba för just sådana bitar som går att lösa. Att
              man gör stora utredningar och sedan faktiskt lägger fram dem i
              olika propositioner sker inom nästan all lagstiftning. Detta kan
              vara en sådan bit.
            </seg>
            <seg n="08d3eec8">
              Exakt i vilket tempo det ska gå kan jag alltså inte säga i dag,
              men just när det gäller fisketurism måste vi kunna landa snabbare.
              Redskapsfrågan är, bland annat, den stora frågan som i dag inte
              är riktigt utredd. Det sägs tydligt i Fiskelagsutredningen att
              även en fisketuristföretagare ska kunna få utrymme att ha redskap.
            </seg>
          </u>
          <note type="speaker" n="28026ce9">
            Anf. 123 JAN-OLOF LARSSON (S) replik:
          </note>
          <u who="jan-olof_larsson_cfaf57" xml:id="i-9b1c9c2acea53f15-4" n="a095d375">
            <seg n="adea0ec6">
              Herr talman! Ja, redskap är en del. Försäljning är en annan del.
              Så länge man inte kallar dem fiskeföretag får man inte lov att
              sälja fisk, skaldjur eller annat man plockar upp ur vatten som
              täcks av EU:s lagstiftning. Det har alltså mycket stor betydelse
              hur vi tolkar detta.
            </seg>
            <seg n="40471ab5">
              Jag gläder mig dock oerhört och det är många som sitter och lyssnar
              på detta, Lars åt att det troligen kommer ett förslag inom överskådlig
              tid. Då behöver vi nämligen inte vänta till 2013, utan då kan
              vi räkna med att fiskelagen och de ändringar som är nödvändiga
              kommer i höst eller åtminstone till våren. Det tror jag att många
              är väldigt tacksamma att höra. Jag hoppas att du har det inflytandet
              att detta är rätt och riktigt.
            </seg>
            <seg n="d51a95f7">
              Du tog också upp Marocko. Vi har ju hört hur bedrövliga Socialdemokraterna
              alltid har varit. Vi har alltid talat om vad vi vill, och det
              har inte varit bra nog. Man ska nämligen inte säga vad man vill
              när man åker ned till Bryssel det har vi haft en debatt om förut
              här i dag utan man ska åka ned med öppna ögon och armar och vara
              med och påverka. Sedan får man se om man får vara med och käka
              middag på kvällen.
            </seg>
            <seg n="a0482b26">
              Nu gjorde ju ni precis tvärtom. Jag säger inte att jag tycker
              att ni gjorde fel, men ni gjorde tvärtemot vad ni säger att ni
              brukar göra och vad man ska göra för att vara med och påverka.
              Ni sträckte upp plakat och sade: Vi röstar nej! Sedan åkte ni
              ned. Det var precis tvärtemot. Ni har antagit en helt annan filosofi.
            </seg>
            <seg n="38227968">
              Det är bra att ni talar om vad ni vill innan ni åker ned; jag
              har ingenting emot det. Det är bra för hela riksdagen, för då
              kan vi vara med och påverka.
            </seg>
          </u>
          <note type="speaker" n="4dadf9cf">
            Anf. 124 LARS TYSKLIND (FP) replik:
          </note>
          <u who="lars_tysklind_44f290" xml:id="i-6eca919af8aaa934-0" n="a286c1c1" next="i-d805c27758725268-0">
            <seg n="730f3853">
              Herr talman! När det gäller det sista var det alldeles solklart
              vad det handlade om: Eskil Erlandsson markerade att om det skulle
              röstas om det liggande förslaget skulle Sverige rösta nej. Vi
              röstade nej till samma sak 2006, så det är inget nytt påfund.
            </seg>
            <seg n="2b25c0b8">
              Att man åker ned utan ståndpunkter är inte riktigt sant. Så går
              det inte till. Det är snarare så att Sverige har haft väldigt
              tydliga ståndpunkter när man har åkt till Bryssel. Jag skulle
              i fiskerådet vilja se den minister från ett annat europeiskt land
              som inte vet vad Sverige tycker när det gäller fiske. Det är naturligtvis
              inte alls så att man inte känner till vad Sveriges grundläggande
              principer är och vad vi vill komma fram till.
            </seg>
            <seg n="d85f3675">
              Sedan gäller det som har påpekats vid otaliga tillfällen: Det
              är om man från början säger att man inte tänker rubba sig från
              dessa principer som man är borta. Men man måste först tydliggöra
              principerna, och det har Sverige utan tvivel gjort.
            </seg>
            <seg n="522765ee">
              När det gäller försäljning i turistföretag har det diskuterats
              fram och tillbaka, och det finns en kontrollförordning om att
              man inte får saluföra fritidsfångad fisk eller vad vi nu ska kalla
              det. Men att sälja fångst inom sin verksamhet, till dem som deltar
              i verksamheten, går alldeles utmärkt. Om du deltar i en skaldjurssafari
              är det klart att du som deltagare där kan köpa en del av fångsten
              och äta den. Så är det ju.
            </seg>
          </u>
          <note n="0e55855b">
            Ajournering
          </note>
          <note n="1b7e05b1">
            Kammaren beslutade kl. 15.55 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <u who="lars_tysklind_44f290" xml:id="i-d805c27758725268-0" n="a286c1c1" prev="i-6eca919af8aaa934-0">
            <seg n="6fac9456">
              Återupptagna förhandlingar
            </seg>
          </u>
          <note n="fd41c187">
            Förhandlingarna återupptogs kl. 16.00.
          </note>
          <note n="6e5b472f">
            18 § Beslut om ärenden som slutdebatterats den 16 februari
          </note>
          <note n="44ff831e">
            Punkt 3
          </note>
          <note n="d7fdfc23">
            Punkt 5
          </note>
          <note n="8cadb5c9">
            Övriga punkter
          </note>
          <note n="648bd732">
            Punkt 6
          </note>
          <note n="8cadb5c9">
            Övriga punkter
          </note>
          <note n="97851faa">
            Punkt 2
          </note>
          <note n="44ff831e">
            Punkt 3
          </note>
          <note n="648bd732">
            Punkt 6
          </note>
          <note n="8cadb5c9">
            Övriga punkter
          </note>
          <note n="97851faa">
            Punkt 2
          </note>
          <note n="44ff831e">
            Punkt 3
          </note>
          <note n="460e5f1f">
            Punkt 7
          </note>
          <note n="8cadb5c9">
            Övriga punkter
          </note>
          <note n="306c4dba">
            19 § Beslut om ärenden som slutdebatterats vid dagens sammanträde
          </note>
          <note n="52f1d2ae">
            Punkt 1
          </note>
          <note n="97851faa">
            Punkt 2
          </note>
          <note n="52f1d2ae">
            Punkt 1
          </note>
          <note n="44ff831e">
            Punkt 3
          </note>
          <note n="da7e12f7">
            Punkt 4
          </note>
          <note n="648bd732">
            Punkt 6
          </note>
          <note n="b3ceb4b4">
            Punkt 8
          </note>
          <note n="8cadb5c9">
            Övriga punkter
          </note>
          <note n="52f1d2ae">
            Punkt 1
          </note>
          <note n="97851faa">
            Punkt 2
          </note>
          <note n="44ff831e">
            Punkt 3
          </note>
          <note n="6a13955e">
            Punkterna 4 och 5
          </note>
          <note n="da7e12f7">
            Punkt 4
          </note>
          <note n="d7fdfc23">
            Punkt 5
          </note>
          <note n="8cadb5c9">
            Övriga punkter
          </note>
          <note n="da7e12f7">
            Punkt 4
          </note>
          <note n="d727d29c">
            Punkt 11
          </note>
          <note n="8cadb5c9">
            Övriga punkter
          </note>
          <note n="6075b0cb">
            20 § (forts. från 17 §) Fiskeripolitik m.m. (forts. MJU11)
          </note>
          <note type="speaker" n="5d2d1408">
            Anf. 125 IRENE OSKARSSON (KD):
          </note>
          <u who="christina_oskarsson_f64ac1" xml:id="i-54c2b82d9de79f94-0" n="e192abbf">
            <seg n="4a32bcf2">
              Herr talman! Jag instämmer till fullo i vad både Rune Wikström
              och Lars Tysklind har sagt tidigare. Även jag vill dock ge några
              kommentarer till detta motionsbetänkande.
            </seg>
            <seg n="d48ada55">
              För åhörarna tror jag att det ibland kan verka vara en något
              besynnerlig debatt som vi för därför att en del av oss håller
              oss ganska strikt till de motioner som har väckts och de reservationer
              som blir en följd av dem, medan en del andra gör detta till en
              allmänpolitisk debatt om fiskepolitik.
            </seg>
            <seg n="b85abe5c">
              Det som är viktigt att konstatera är att fiskepolitiken är EU-harmoniserad.
              Vi har en gemenskapspolitik på detta område. Då är det viktigaste
              som slås fast i detta betänkande och som har slagits fast från
              denna talarstol många gånger att vi ser till att vara en aktiv
              part i det arbete som bedrivs i Bryssel.
            </seg>
            <seg n="d4a837c7">
              Under den period som ligger bakom oss har Sverige på alla påtagliga
              sätt förbättrat resultaten när det gäller att vara den part som
              får saker att hända.
            </seg>
            <seg n="5f1f932c">
              Sverige har tillsammans med kommissionen varit pådrivande i arbetet
              för att få saker att landa på rätt ställe och för att få den översyn
              av fiskepolitiken som nu pågår. Det handlar om att än mer ta hänsyn
              till de vetenskapliga råd som finns, att få en tydlighet i vem
              som ska bestämma om frågorna, att mycket av detaljkunskapen förläggs
              på de personer och de nivåer som har den och inte på ministernivå,
              att vi får en regional förvaltning och så vidare.
            </seg>
            <seg n="c79c5fda">
              Fisket och fisken är en gemensam naturresurs som vi måste förvalta
              för vår överlevnads skull och för fiskens överlevnads skull. Fisken
              har en stor betydelse för ekosystemet. Det gör att jag inte kan
              se att det är en skillnad mellan att förvalta den resursen och
              att förvalta andra naturresurser.
            </seg>
            <seg n="15e5f293">
              Jag kan dra parallellen till skogsbruk som ligger närmare mig
              personligen än fisket och se att vi har jämställda mål, miljöhänsyn
              och hänsyn när det gäller att kunna producera på ett bra sätt
              och att kunna utnyttja resurserna på ett bra sätt. Det gäller
              även inom fiskets område. Det ena är inte förmer än det andra.
              Det går att jämställa dessa mål, och det går att förvalta detta
              på ett sådant sätt att man kan få en bra konsumtion också av fisk
              och att få en bra näring.
            </seg>
            <seg n="b8170e31">
              Den föregående talaren från oppositionen som talade före voteringen
              jag har glömt vem det var sade att det inte går att ha dessa två
              mål. Det gör det visst. Det går att jämställa dem, och det går
              att ha en näring som fungerar på ett optimalt och bra sätt om
              man jobbar på detta sätt.
            </seg>
            <seg n="bc6696e7">
              Det som vi i denna kammare också är rörande överens om är att
              vi ska göra regelförenklingar. Vi är dock lite oeniga det gäller
              inte minst Jan-Olof Larsson om hur detta ska gå till och på vilket
              sätt vi ska göra det. Det har gjorts och det måste göras mer,
              och det arbetet pågår, både det som vi själva styr över och det
              som vi gör på gemenskapsnivå. Kontroller ska också göras.
            </seg>
            <seg n="71945627">
              Det är lite intressant att höra företrädarna för oppositionen
              nu säga att det är för mycket och fel kontroller. Tidigare lät
              det: Mer kontroller nu genast!
            </seg>
            <seg n="ea82cc04">
              Jag tycker att det är viktigt att det är optimala kontroller,
              riskbaserade kontroller och kontroller som just använder det som
              Jan-Olof Larsson raljerade lite över, nämligen ny teknik och ny
              kunskap som möjliggör för den utövare som finns att inte behöva
              lägga så mycket tid på detta arbete. Det är inte den som sköter
              sig som vi vill klämma åt, som man kan uttrycka det, utan vi vill
              ha en tydlighet för att kunna se den som inte följer de regelverk
              som är uppsatta. Men här måste mer göras, och mer kommer att göras.
            </seg>
            <seg n="d174f6d2">
              Herr talman! Fiskefrågor handlar också mycket om det som berörs
              och som kallas vattenbruk, alltså att på ett tydligt sätt förvalta
              och odla fisk för konsumtion. Där behöver mer forskningsresurser
              tillföras, vilket regeringen har gjort. Tillsammans med SLU jobbar
              man med dessa frågor. Där behöver vi också se över forskningen
              som handlar om vad vi matar denna fisk med. Jag ska inte förlänga
              debatten nu. Men det är lite intressant att få denna diskussion
              i samband med att vi diskuterar genmodifierade substanser. Om
              vi kan få en genmodifiering på vissa områden som gör att vi får
              ett foder till dessa fiskar som gör att vi inte behöver ta andra
              fiskar för att stoppa i munnen på de fiskar som vi ska äta upp
              tycker jag att det skulle vara en mycket spännande och viktig
              forskning. Denna forskning ska vi följa med rigorösa riktlinjer
              och regler, men den måste kunna få utvecklas. Där finns också
              mycket på gång från regeringens sida.
            </seg>
          </u>
          <note n="8a6c8c96">
            Jag yrkar bifall till förslaget i betänkandet och avslag på samtliga
            motioner.
          </note>
          <note type="speaker" n="13080d66">
            Anf. 126 STAFFAN DANIELSSON (C):
          </note>
          <u who="staffan_danielsson_40fac6" xml:id="i-9836a9e0790bda38-0" n="00218689">
            <seg n="a5b60bdd">
              Herr talman! Jag är lantbrukare och riksdagsledamot och har en
              stor respekt och ödmjukhet inför människans samspel i och med
              naturen och med dess liv och resurser. Människan började en gång
              i tiden som samlare och jägare och blev sedan jordbrukare. Men
              innan dess var hon säkert fiskare.
            </seg>
            <seg n="acc8d19e">
              Människor har i alla tider hämtat mat från de stora fiskbestånden
              i hav och sjöar. Att fiska är säkert ett slitsamt men härligt
              yrke så tror jag att många i branschen upplever det men inte alltid
              så lönsamt.
            </seg>
            <seg n="34ce2c5d">
              Fiskbestånden i världshaven och i våra europeiska kust- och innanhav
              kändes länge närmast oändliga. Men allt större fartyg och fiskeflottor
              och avancerade fångstredskap har gjort att fisken har börjat sina.
              Därför kännetecknas i dag EU:s och Sveriges fiskeripolitik av
              begränsningar, kvoteringar, minimimått och takfångster av alla
              tänkbara och otänkbara slag, allt i det goda och nödvändiga syftet
              att skydda bestånden och få de bestånd som är i farozonen att
              återhämta sig. Jag känner väl till regelsystemen inom jordbruket,
              men dessa förefaller nästan enkla i jämförelse med hur starkt,
              noga och ingående fisket regleras.
            </seg>
            <seg n="78f95818">
              Vi behandlar i dag ett antal motionsyrkanden från i höstas om
              fiske och fiskepolitik. Innan jag kort kommenterar några av dessa
              motionsyrkanden vill jag lyfta fram fiskets verklighet som den
              ser ut i dag och som jag som ödmjuk ny fiskeripolitiker håller
              på att läsa in.
            </seg>
            <seg n="ddb55b6b">
              Regeringens mål är att yrkesfisket, beredningsindustrin och fritidsfisket
              ska producera fisk och fiskprodukter som efterfrågas av konsumenterna
              och som bidrar till att skapa arbete, välfärd och levande kust-
              och insjösamhällen. Förutsättningen för detta är att fisket bedrivs
              resurseffektivt och miljömässigt hållbart med effektiva fiskregler
              och selektiva fångstredskap.
            </seg>
            <seg n="26d8909a">
              Sverige under alliansregeringen tar en mycket aktiv del i utformandet
              av EU:s gemensamma fiskeripolitik, vilket är mycket bra.
            </seg>
            <seg n="6cbdc57c">
              Sverige har EU:s längsta sammanhållna kuststräcka och har i dag
              fiskemöjligheter på 42 olika bestånd som omfattas av regleringar
              inom den gemensamma fiskeripolitiken. Under till exempel 2009
              svarade torsk, sill, skarpsill, havskräfta och räka för ungefär
              85 procent av landningsvärdet för svenskt fiske.
            </seg>
            <seg n="bf3663ff">
              EU:s fiskeflotta omfattar ca 75 000 fartyg och den svenska runt
              1 400. Antalet fiskefartyg minskar stadigt eftersom kapaciteten
              är för stor i förhållande till fiskbestånden. I Sverige arbetar
              ca 4 000 personer som fiskare eller i fiskeindustrin och gör viktiga
              insatser under ofta besvärliga förhållanden och med många begränsningar
              och en ofta låg lönsamhet.
            </seg>
            <seg n="f02dec2f">
              Centerpartiet arbetar för goda förutsättningar för fiskeribranschen
              i Sverige liksom för andra näringar. Den grundläggande principen
              är: bruka utan att förbruka. Det är regeringens portalparagraf
              för näringarna inom Landsbygdsdepartementets område.
            </seg>
            <seg n="432fc3a0">
              Jag går därefter över till motionerna där mycket har sagts i
              tidigare replikskiften. Det är naturligt att oppositionen vill
              lite mer och på lite annat sätt än regeringen. Konstigt vore det
              väl annars, vilket Jan-Olof Larsson har uttryckt väl.
            </seg>
            <seg n="a3b34fd1">
              Men det är viktigt att understryka den samstämdhet om hur EU:s
              fiskeripolitik ska utformas som i grunden förenar oss i Sverige,
              nämligen att fisket ska bedrivas uthålligt och att Internationella
              Havsforskningsrådets rekommendationer ska väga mycket tungt.
            </seg>
            <seg n="cbfe127c">
              Utskottet understryker i betänkandet att utkast av fisk är ett
              oacceptabelt resursslöseri som måste stoppas och betonar vikten
              av att selektiva fångstredskap används. Sverige ligger väl till
              vad gäller detta och är starkt drivande i EU:s arbete med att
              verka för skonsamma och selektiva fiskeredskap.
            </seg>
            <seg n="5c20584f">
              EU har fiskeavtal med olika länder, varav många utvecklingsländer,
              där EU betalar genom överenskommelser för att få tillgång till
              deras vatten. Sverige driver på för att dessa avtal ska förbättras
              och för att kostnaden för dessa avtal i framtiden bör ligga på
              de fiskande parterna. Sverige driver också att fisket ska bedrivas
              endast på ett visat överskott, att den vetenskapliga rådgivningen
              ska följas, att utvärderingar av avtalet ska ske och att dessa
              utvärderingar ska komma medlemsländerna till handa.
            </seg>
            <seg n="d3681471">
              En stor del av EU-flottans fångster kommer från fiskevatten utanför
              EU, men huvuddelen här kommer från avtal med nordliga länder som
              Norge, Island och Färöarna.
            </seg>
            <seg n="8ac96ead">
              EU:s fiskepartnerskapsavtal med tredjeland har stor ekonomisk
              betydelse både för avtalsländerna och för EU. Avtalen behöver
              förbättras, och det är bra att Sverige som redovisas i betänkandet
              är starkt pådrivande för detta.
            </seg>
            <seg n="2e15a876">
              När det gäller avtalet med Marocko har Sverige av folkrättsliga
              skäl röstat nej, vilket tidigare redovisats av utskottets alliansledamöter.
            </seg>
          </u>
          <note n="234026b4">
            Med detta, herr talman, yrkar jag bifall till utskottets förslag
            i betänkandet och avslag på reservationerna.
          </note>
          <note n="f71df096">
            I detta anförande instämde Johan Linander (C).
          </note>
          <note n="1e2c1f50">
            Överläggningen var härmed avslutad.
          </note>
          <note n="a10e0bb0">
            21 § Processrättsliga frågor
          </note>
          <note n="e62f6673">
            Föredrogs
          </note>
          <note type="speaker" n="21f49bdd">
            Anf. 127 MATTIAS JONSSON (S):
          </note>
          <u who="mattias_jonsson_d09d86" xml:id="i-33156c82ebdbe319-0" n="d9f2402d" next="i-94c621d95f57ede6-0">
            <seg n="f01c63b9">
              Herr talman! Vi har nu att debattera betänkandet Processrättsliga
              frågor med ett tjugofemtal motioner och cirka tio reservationer.
              Motionerna berör bland annat översyn av rättshjälpslagen, straffreduktion
              för den som medverkar till att lösa brott samt ersättning till
              nämndemän.
            </seg>
          </u>
          <note n="0da07d4b">
            Inledningsvis yrkar jag bifall till reservation 1 om översyn
            av rättshjälpslagen och till reservation 9 om nämndemäns ersättning.
          </note>
          <u who="mattias_jonsson_d09d86" xml:id="i-94c621d95f57ede6-0" n="d9f2402d" prev="i-33156c82ebdbe319-0">
            <seg n="9aaf7381">
              Vi socialdemokrater menar att en översyn av rättshjälpslagen
              behövs då många, ofta kvinnor i samband med en separation, inte
              har råd att driva igenom en bodelning och därför går tomhänta
              ur sin relation. Störst är problemen när den ena parten på grund
              av våld tvingats fly det gemensamma hemmet utan att ens få med
              sig sina ägodelar.
            </seg>
            <seg n="cfad174a">
              Enligt nuvarande regelverk utbetalas ingen rättshjälp för genomförande
              av en bodelning. Men i vissa fall kan staten bekosta en bodelningsförrättares
              arbete för upp till fem timmar. Det är först när en tvist uppstår
              till följd av en genomförd bodelning som rättshjälp kan beviljas.
            </seg>
            <seg n="ec4e4668">
              Vi kan ta som exempel kvinnojourernas erfarenheter utifrån möten
              med kvinnor som är utsatta för mäns våld fall där det visar sig
              att kvinnor i stor utsträckning avstår från att driva bodelningsprocesser
              beroende på att stora kostnader uppstår. Det kan leda till att
              dessa kvinnor står helt utan ekonomiska tillgångar. Få beviljas
              ersättningsgaranti till bodelningsförrättare, och i de fall där
              garanti medges räcker inte fem timmar särskilt långt. Resultatet
              blir att tillgångarna i boet inte blir rättvist fördelade och
              att den ena partens möjligheter till ekonomisk självständighet
              kraftigt försämras.
            </seg>
            <seg n="410874bc">
              Vi från Socialdemokraterna ser vikten av en lösning på denna
              fråga då ärenden om bodelning kan få så allvarliga och orättvisa
              konsekvenser. Därför efterlyser vi en översyn av rättshjälpslagen
              och yrkar bifall till reservation 1.
            </seg>
            <seg n="b72f7367">
              Jag går nu över till reservation 9 om nämndemäns ersättning.
              I går kunde vi höra på nyheterna om en sammansättning av nämndemän
              där rekryteringen inte varit speciellt lyckad sett till åldersfördelningen.
              Ekot redovisade att medelåldern nu är 56,8 år, vilket är en ökning
              trots regeringens kampanj för att rekrytera yngre nämndemän. Här
              behövs ytterligare åtgärder!
            </seg>
            <seg n="77847a56">
              Herr talman! Vi från Socialdemokraterna och Vänstern begär en
              uppföljning beträffande effekterna av 2007 års förändring av ersättningen
              till nämndemän. Beslutet innebar en höjning till 500 kronor per
              förhandlingsdag. Förvånande var att man samtidigt införde halvdagsersättning.
              Införandet av denna skedde samtidigt som man rekommenderade en
              förhandlingstid på sex timmar eller mer.
            </seg>
            <seg n="5ff2128c">
              Vi har under en längre tid fått signaler om att domstolar ibland
              har svårigheter med att kalla in nämndemän. Jag nämnde tidigare
              hur det ser ut när det gäller medelåldern. Jag är bekymrad över
              hur denna förändring fått en sådan betydelse för rekryteringen
              och för benägenheten att delta vid förhandlingarna.
            </seg>
            <seg n="ee494efe">
              Vi vill att regeringen följer upp konsekvenserna av införandet
              av halvdagsersättning.
            </seg>
            <seg n="479d13d0">
              Vad är det som hindrar regeringen att följa upp konsekvenserna
              av ersättningsförändringen 2007, särskilt som frågan under lång
              tid har varit uppe och det ständigt kommer signaler om bekymmer
              med rekryteringen, om åldersfördelning och i vissa fall även om
              svårigheter att kalla in nämndemän? Det får inte vara så att vi
              har ett sådant system att personer ekonomiskt kan förlora på det
              uppdrag som de tagit.
            </seg>
            <seg n="3d33da6e">
              När jag nu har möjlighet att stå här i talarstolen kan jag inte,
              herr talman, låta bli att även beröra det förslag som Domstolsverket
              har lagt fram och som just nu är ute på remiss. Det som föreslås
              innebär en sammanslagning som resulterar i nedläggning av fyra
              domstolar. Berörda domstolar är tingsrätterna i Hässleholm, Eksjö,
              Norrtälje och Mora.
            </seg>
            <seg n="03869c91">
              Domstolsverkets förslag leder till sämre tillgänglighet och service
              för medborgarna samtidigt som antalet mål i domstolarna ökar,
              vilket starkt talar emot förslaget om nedläggningen av domstolar.
              Ytterst handlar det om att värna förtroendet för det svenska rättsväsendet.
            </seg>
            <seg n="433d87da">
              Vi ser allvarligt på om förslaget blir verklighet och har därför
              lagt fram ett förslag till ett utskottsinitiativ i justitieutskottet
              som vunnit majoritet i utskottet. Vi anser att det är viktigt
              att riksdagen tidigt talar om sin inställning och deklarerar sin
              hållning i frågan för regeringen.
            </seg>
            <seg n="fc818de3">
              Frågan kommer att ytterligare debatteras, troligen under kommande
              vecka. Då finns självklart möjligheten även för regeringspartierna
              att ställa sig bakom förslaget i betänkandet och att avråda regeringen
              från att besluta om ytterligare nedläggning av domstolar.
            </seg>
            <seg n="df59c478">
              Som förslaget just nu ser ut gäller det, som jag nämnt, Hässleholm,
              Eksjö, Norrtälje och Mora alla väl fungerande och väldigt effektiva
              domstolar.
            </seg>
          </u>
          <note n="9cc3d31a">
            Jag yrkar därför bifall till reservation 9 och föreslår en uppföljning
            beträffande effekterna av 2007 års förändring av ersättningssystemet.
          </note>
          <note n="de5c53ff">
            Återigen yrkar jag bifall till reservationerna 1 och 9 i justitieutskottets
            betänkande Processrättsliga frågor .
          </note>
          <note type="speaker" n="198cf571">
            Anf. 128 MARIA FERM (MP):
          </note>
          <u who="maria_ferm_75a60e" xml:id="i-16b86377d0f6ec35-0" n="4921d7a6">
            <seg n="683386ef">
              Herr talman! I går beslutade justitieutskottets majoritet att
              stödja ett initiativ för att förhindra nedläggning av fler tingsrätter
              i Sverige. Om detta blir riksdagens vilja kommer jag och många
              andra riksdagsledamöter att ha dragit våra strån till stacken
              för att öka allmänhetens förtroende för rättsväsendet och tilltron
              till att dess system fungerar. Detta känns väldigt bra. Därigenom
              kan vi i riksdagen se till att tillgången till domstolar inte
              ytterligare försämras jämfört med hur det är i dag.
            </seg>
            <seg n="4a8f20a2">
              En fundamental princip i en rättsstat är att alla ska ha tillgång
              till objektiva, rättvisa och kompetenta domstolar när det gäller
              att lösa tvister eller att få sin talan prövad. Ingen ska dömas
              för brott av annat organ än en kompetent domstol, och alla ska
              ha rätt till en rättvis rättegång. Jag hoppas att utskottsinitiativet
              kan bidra till detta.
            </seg>
            <seg n="1e19bbbe">
              En viktig del av det svenska rättsväsendet är att vi har ett
              rättshjälpssystem. Personer med en inkomst under motsvarande 300
              000 kronor per år får statens hjälp med att finansiera sin process
              i domstol. Tillsammans med rådgivning av kompetenta juridiska
              biträden ger rättshjälpen många en möjlighet att få bästa möjliga
              lösning på problemen. Det är inte alla gånger så att den enskilde
              får det resultat som han eller hon önskar, men rätten till domstolsprövning
              har i alla fall inte varit beroende av personens inkomst. Det
              finns dock brister i systemet.
            </seg>
            <seg n="3639f2ac">
              Riksdagsåret 2004/05 såg vi miljöpartister tillsammans med den
              dåvarande borgerliga oppositionen till att regeringen fick i uppdrag
              att utreda hur småföretagare skulle kunna få ökad tillgång till
              rättshjälp i vissa särskilt svåra situationer detta då det i princip
              är omöjligt för den som är näringsidkare att få rättshjälp.
            </seg>
            <seg n="28817d0f">
              Domstolsverket har utrett bland annat detta på regeringens uppdrag
              och har i mars 2009 avlämnat förslag till regeringen om hur bland
              annat småföretagare ska kunna få nämnda tillgång till rättshjälp.
              Det handlar om fall där småföretagaren kanske ska skyddas mot
              immaterialrättsligt intrång eller när det gäller arbetsrättsliga
              tvister eller tvister med den enda anställde eller där någon obefogat
              ansökt om att försätta företagaren i konkurs.
            </seg>
            <seg n="e1ffc770">
              I Domstolsverkets utredning presenteras även förslag om att det
              så kallade inkomsttaket ska höjas så att fler ska kunna få del
              av rättshjälpen. Det handlar om att möjliggöra för barn att få
              rättshjälp i mål där de vill få ut rättmätigt underhållsstöd från
              en trilskande förälder, om brottsoffers möjlighet att få rättshjälp
              i utlandet och om processer för att få tillbaka olovligen bortrövade
              barn från andra länder.
            </seg>
            <seg n="19a8625b">
              Domstolsverket presenterade således i mars 2009 ett flertal förslag
              för regeringen som skulle göra att det samhälleliga skyddet för
              utsatta personer och vissa småföretagare förbättrades i många
              fall. Särskilt noterbart är förslagen om att göra det möjligt
              för barn att få rättshjälp för att få in underhållsbidrag.
            </seg>
            <seg n="039f66e2">
              Vid kontakt med Justitiedepartementet har det framkommit att
              utredningen inte remitterats och att ingen åtgärd för närvarande
              övervägs. Detta är minst sagt svagt, särskilt som utredningen
              baserades på ett tillkännagivande som de borgerliga partierna
              själva stod bakom.
            </seg>
            <seg n="bbe70fe9">
              Justitieutskottets betänkande innehåller en reservation med förslag
              om ännu en översyn av rättshjälpslagen. Jag yrkar bifall till
              reservation 1. I reservationen framförs bland annat att det finns
              familjerättsliga mål där det ställs höga krav för att man ska
              beviljas rättshjälp. Ofta leder detta till att den ekonomiskt
              svagare parten, tyvärr ofta en kvinna, drabbas. Det är ännu ett
              hål i rättshjälpslagstiftningen som behöver täppas till.
            </seg>
            <seg n="1eb9a8f9">
              Ett välfungerande och heltäckande rättshjälpssystem för de mest
              resurssvaga i samhället är ett tecken på ett samhälle som värnar
              principen om allas tillgång till det rättvisa domstolssystemet.
              Jag har visat på flera sätt att täppa till ett antal luckor i
              det systemet. Rättsväsendet består av många pusselbitar, och jag
              hoppas att den del som gäller just rättshjälp kan utvecklas för
              att förbättra många enskildas tillgång till domstolar i Sverige.
            </seg>
          </u>
          <note type="speaker" n="46aa84b3">
            Anf. 129 KENT EKEROTH (SD):
          </note>
          <u who="kent_ekeroth_3b89d3" xml:id="i-8fe07de92a22feb5-0" n="0e124a9f">
            <seg n="9f0bd6c9">
              Herr talman! I betänkandet om de processrättsliga frågorna har
              Sverigedemokraterna sju reservationer, bland annat en om att införa
              straffansvar för osanna uppgifter under förundersökning. Vi menar
              att det inte borde vara rimligt eller acceptabelt att ljuga för
              polisen eller åklagaren för att försvåra undersökningen. Det borde
              vara straffbart att göra det.
            </seg>
            <seg n="06fbb891">
              En annan reservation handlar om hemliga tvångsmedel vid förundersökningar
              om övergrepp i rättssak eller mened. Argumentet för varför man
              inte skulle ha det var att det var ett intrång i integriteten.
              Vi menar att rättssäkerheten och möjligheten för vittnen att våga
              vittna väger mycket tyngre än motargumentet i det här fallet.
            </seg>
            <seg n="a70c41bc">
              Vi har även reserverat oss för enklare regler för införande av
              kameraövervakning. Jag vet att polisen har efterfrågat enklare
              regler för att utföra kameraövervakning runt om. Det har bevisligen
              minskat brottsligheten på de platser där de här kamerorna finns,
              och dessutom hjälper de till att lösa brott när de väl sker.
            </seg>
            <seg n="0fa1c350">
              Vi har också en motivreservation när det gäller texten om nämndemän.
              Vi framhåller att det är kompetensen som ska vara avgörande vid
              tillsättning och inte, som det står nu, att det ska spegla Sveriges
              befolkning. Det innebär implicit att man kvoterar in personer,
              till exempel invandrare, kvinnor, gamla, unga eller vad det kan
              vara. Vi menar att kompetensen ska vara avgörande och ingenting
              annat.
            </seg>
            <seg n="447a840a">
              Jag ska hålla mig kort. Vi står bakom alla våra reservationer
              rörande de processrättsliga frågorna, men jag yrkar av tidsskäl
              bifall bara till reservationerna 3, 6 och 8.
            </seg>
          </u>
          <note type="speaker" n="cf7fa8a0">
            Anf. 130 CARL-OSKAR BOHLIN (M):
          </note>
          <u who="carl-oskar_bohlin_165556" xml:id="i-86eb0974a8dd7e7b-0" n="754aa490" next="i-703673fc3c170955-0"/>
          <note n="029c4b50">
            Herr talman! I dag diskuterar vi justitieutskottets betänkande
            Processrättsliga frågor med anledning av de 25 motioner som väcktes
            under den allmänna motionstiden på processrättens område.
          </note>
          <u who="carl-oskar_bohlin_165556" xml:id="i-703673fc3c170955-0" n="754aa490" prev="i-86eb0974a8dd7e7b-0">
            <seg n="b283506e">
              Processrätt är någonting som ofta förknippas med stor juridisk
              komplexitet. Bara rättegångsbalken innehåller över 800 paragrafer.
              För att behärskas fullt ut kräver den också god kännedom om förarbeten
              och praxis. Därutöver följer alla speciallagar som också innehåller
              processrättslig reglering. Icke desto mindre är det angeläget
              att diskutera processrättsliga frågor här i riksdagen och att
              vi kontinuerligt ser över det processrättsliga regelverket som
              bland annat rör användningen av tvångsmedel, åtalsfrågor, bevisvärdering,
              rättshjälp, verkställighet av påföljd med mera.
            </seg>
            <seg n="dae1233d">
              Inte sällan handlar lagstiftningsarbetet på processrättsområdet
              om avvägningar. Det gäller att finna en rimlig avvägning och balans
              mellan att å ena sidan värna skyddet för den enskildes integritet
              och å andra sidan hela tiden ha ett effektivt rättskipningsarbete
              genom hela rättskedjan.
            </seg>
            <seg n="022294f4">
              Flertalet av de motionsyrkanden som föreligger i dag är redan
              föremål för utredning eller beredning i Regeringskansliet. Jag
              menar att det vore oklokt att föregripa det här arbetet med hänvisning
              till det jag just sade, nämligen att sådana här förändringar i
              processrättslig lagstiftning kräver noggranna överväganden för
              att inte landa fel när det gäller balansen mellan integritet å
              ena sidan och effektivitet i rättskedjan å andra sidan.
            </seg>
            <seg n="26d8f52c">
              Jag tänker inte gå igenom vart och ett av yrkandena här i kammaren
              utan nöjer mig med att nämna några områden.
            </seg>
            <seg n="2855ed61">
              Ett antal av motionerna som behandlas i betänkandet handlar om
              rätten till någon form av rättshjälp finansierad av staten. Låt
              oss börja med att konstatera att rättshjälp finansierad av skattemedel
              fyller en viktig funktion för att tillförsäkra alla människor
              en rimlig chans att stå lika inför lagen. Men låt oss också konstatera
              att den lagstiftning vi har, nämligen lagen om rättshjälp, är
              subsidiär i förhållande till det privata försäkringsskydd som
              erbjuds på marknaden och som finns möjligt att teckna. Det är
              en rimlig ordning att vi har det på det viset. Det är också viktigt
              att se till att den här lagstiftningen hela tiden korrelerar med
              det försäkringsutbud som finns, så att det inte skapas luckor
              där människor kan falla mellan stolarna när det gäller att ha
              en rimlig och välavvägd situation.
            </seg>
            <seg n="5c9bd45e">
              Domstolsverket presenterade en rapport på det här området, som
              nämndes tidigare. Denna är nu under beredning i Regeringskansliet.
              Vi bör inte föregripa det beredningsarbetet. Men det är viktigt
              att konstatera att även här pratar vi om avvägningar, nämligen
              mellan en effektiv rättshjälp och ett kostnadseffektivt system
              som gör det möjligt med rimliga satsningar på andra håll på rättsområdet.
            </seg>
            <seg n="77a70d53">
              Något som jag dessutom tycker är värt att notera i det här betänkandet
              är den något egendomliga gemensamma reservationen från Socialdemokraterna
              och Sverigedemokraterna, nämligen reservation 3. Man anför där
              att det är rimligt att den som hjälper till att lösa egen brottslighet
              ska kunna ges strafflindring. Det är mycket rimligt, men det är
              egentligen redan i dag gällande rätt. I brottsbalkens 29 kap.
              5 § 3 är detta redan ett billighetsskäl för vilket man kan få
              strafflindring. Är Socialdemokraterna och Sverigedemokraterna
              omedvetna om vad som utgör gällande rätt? Eller är man ute efter
              en annan reglering? Det framgår på inget sätt i den motion eller
              i den reservation som finns i betänkandet.
            </seg>
            <seg n="67dca2fd">
              Sedan kan det vara värt att kommentera något av det som Socialdemokraternas
              företrädare nämnde i sitt inledningsanförande på processrättsområdet,
              nämligen Domstolsverkets utredning där man föreslår en nedläggning
              av fyra tingsrätter. Jag finner två delar i detta anförande ganska
              anmärkningsvärda.
            </seg>
            <seg n="ea56f7e7">
              För det första tycker jag att det är anmärkningsvärt att det
              parti som lade ned hälften av Sveriges tingsrätter i början av
              2000-talet nu slår sig för bröstet som tingsrätternas största
              värnare.
            </seg>
            <seg n="adabcc71">
              Det andra som är anmärkningsvärt i detta är att man tycks vilja
              införa en helt ny ordning i riksdagen vad gäller myndigheternas
              arbetsformer och oberoende. Enbart på grundval av att en myndighet
              presenterat en rapport, som ännu inte är färdigberedd det föreligger
              ännu inget politiskt förslag vill man gå in och styra den myndigheten.
              Man vill alltså säga nej till en rapport som ännu inte är framlagd
              för regeringen. Det tycker jag är ett ganska märkligt förhållningssätt.
            </seg>
            <seg n="55c6f82f">
              Det publiceras rapporter från myndigheter varenda dag. Det är
              inte så att man, innan det har blivit politik av rapporterna,
              från riksdagens sida går in och försöker styra en myndighet som
              ligger under regeringen. Jag måste säga att det är ett ganska
              anmärkningsvärt förhållningssätt.
            </seg>
            <seg n="f122049b">
              Slutligen tänkte jag nämna något om reservation 4 från Socialdemokraterna
              rörande förundersökningsbegränsning. Låt mig börja med att säga
              att vi inte i alltför stor utsträckning ska urholka den allmänna
              åtalsplikt som finns i 20 kap. 6 § rättegångsbalken. Naturligtvis
              kan förundersökningsbegränsning vara nödvändigt och önskvärt i
              situationer där en och samma person är misstänkt för ett grovt
              brott och till exempel flera mindre förseelser.
            </seg>
            <seg n="037e921f">
              Detta utreds i SOU 2010:43 och man konstaterar att fråga om förundersökningsbegränsning
              kan vara bland annat att en åklagare i en utredning rörande omfattande
              och komplicerad brottslighet ska kunna underlåta att utreda de
              minst allvarliga brotten för att upprätthålla effektiviteten i
              utredningsarbetet. Detta ska dock enligt förslaget i utredningen
              inte gälla brott som kan föranleda sex månaders fängelse eller
              mer.
            </seg>
            <seg n="66223fb3">
              I den socialdemokratiska motion som väckts på detta område tycks
              emellertid utgångspunkten vara en helt annan. Där nämner man omfattande
              ekonomisk brottslighet som exempel på fall där förundersökningsbegränsning
              borde användas i större utsträckning. Sådan typ av brottslighet
              renderar ju, typiskt sett, kännbara påföljder, och att motivera
              förundersökningsbegränsning med det huvudsakliga skälet att det
              tar lång tid att utreda känns inte som en rimlig princip att bygga
              ett rättssamhälle på.
            </seg>
          </u>
          <note n="8d95b7bd">
            Jag skulle, herr talman, vilja avsluta med att yrka bifall till
            utskottets förslag i betänkandet och avslag på samtliga motionsyrkanden.
          </note>
          <note n="b3f53f6a">
            I detta anförande instämde Anton Abele, Krister Hammarbergh och
            Patrick Reslow (alla M) samt Roger Haddad (FP).
          </note>
          <note type="speaker" n="4df2ff8e">
            Anf. 131 ROGER HADDAD (FP):
          </note>
          <u who="roger_haddad_de36c7" xml:id="i-6cbe20659c7145fa-0" n="13cf69a1">
            <seg n="15143a60">
              Fru talman! Jag vill börja med att yrka bifall till justitieutskottets
              förslag i betänkandet och avslag på samtliga motioner.
            </seg>
            <seg n="a1627003">
              Betänkandet tar upp ett antal angelägna frågor, bland annat hur
              samhället ska kunna erbjuda enskilda rättshjälp och juridiskt
              biträde några tidigare talare har varit inne på det när behovet
              inte kan tillgodoses på annat sätt samt hur samhället kan stötta
              enskilda. Ett antal motioner lyfter upp frågan. Samtidigt föreligger
              en utvärdering i Regeringskansliet där man studerar förslag från
              Domstolsverket med fokus på att förbättra den enskildes rättssäkerhet.
            </seg>
            <seg n="576db94c">
              Fru talman! Låt mig gå över till frågan om hemliga tvångsmedel.
              Det finns redan i dag långtgående instrument för en domstol att
              bevilja åklagare rätten att genomföra hemlig teleavlyssning eller
              postkontroll, för att nämna några områden. Vi är angelägna om
              att dessa instrument används på ett korrekt och rättssäkert sätt.
              De straffkriterier som finns uppställda bidrar i sig till en restriktiv
              användning av instrumenten, och det ska vi ha. Användningen av
              hemliga tvångsmedel utgör ett mycket starkt ingrepp i den personliga
              integriteten, och den måste vi fortsätta att värna även om syftet
              med instrumenten är att bekämpa grov brottslighet, exempelvis
              narkotika- och barnpornografibrott. Vi är därför i dag inte beredda
              att från utskottsmajoritetens sida gå längre genom att utvidga
              åklagarens möjlighet att tillämpa hemliga tvångsmedel för vissa
              brott som motionärerna anför.
            </seg>
            <seg n="5266095f">
              Fru talman! Jag vill även beröra frågan om kameraövervakning.
              Där pågår ett arbete med att harmonisera lagstiftningen till en
              samlad, ny kameraövervakningslag. Även här finns en rad kontrollstationer
              för hur tillstånd beviljas och hur myndigheterna ska övervaka
              användningen av kameror. Jag anser att kameraövervakning är ett
              mycket viktigt instrument i det brottsförebyggande arbetet, och
              jag vet att till exempel många rektorer haft nytta av möjligheten
              att i förebyggande syfte sätta upp kameror i skolorna, alltså
              för att förebygga skadegörelse såsom klotter men också glaskrossande
              och andra typer av skadegörelse. Vissa skolor har problem med
              elever som till och med sätter eld på toaletter, vilket kan få
              katastrofala följder om det inte upptäcks eller förebyggs i tid.
              Även i dessa fall har kameraövervakning varit ett stöd. Här vill
              jag understryka vikten av att man tydligt genom bland annat skyltning
              informerar personal och elever om att det finns kameraövervakning
              i skolan.
            </seg>
            <seg n="364e28d4">
              Det finns kommuner som ansökt om att få övervaka stadsdelstorg
              där företag haft bekymmer med glaskross, klotter och annan skadegörelse.
              De stöter dock på motstånd från olika instanser, till exempel
              Justitiekanslern, även om de kan tycka att kameraövervakning är
              befogat. Det finns alltså olika kontrollinstrument i lagstiftningen.
              Jag delar utskottets hantering av ärendet, även om jag anser att
              detta bör ses över. Jag tycker inte att vi ska föregripa den beredning
              som sker av nuvarande lagstiftning gällande kameraövervakning,
              som också betänkandet hänvisar till.
            </seg>
            <seg n="53ae4a61">
              Fru talman! Låt mig slutligen kommentera frågan om ett särskilt
              organ för resningsansökningar. Jag tycker att det är ett stort
              bekymmer, och utskottet skriver i sitt betänkande att det är mycket
              allvarligt att oskyldiga personer döms för brott som de inte har
              begått. Det finns ett antal förslag om resningsförfarande som
              bereds möjlighet att hålla nya förhör, att genomföra nya tekniska
              undersökningar och att på nytt ta upp ett resningsärende i en
              förundersökning. Vi välkomnar förslag som stärker rättssäkerheten
              för den enskilde. Vidare välkomnar vi att regeringen snart återkommer
              till riksdagen med konkreta förslag för att förebygga att oskyldiga
              personer döms för brott som de inte har begått.
            </seg>
          </u>
          <note type="speaker" n="97f02a35">
            Anf. 132 KENT EKEROTH (SD) replik:
          </note>
          <u who="kent_ekeroth_3b89d3" xml:id="i-8fe07de92a22feb5-1" n="0e124a9f">
            <seg n="6e8b0307">
              Fru talman! Jag har några korta frågor, bland annat om tvångsmedel
              och övergrepp i rättssak. Roger Haddad talade om att det var integritetskränkande.
              Ja, det kan vara integritetskränkande, men övergrepp i rättssak
              är extremt allvarligt enligt mitt sätt att se. Att använda tvångsmedel
              i dessa fall menar jag är mycket viktigare än integriteten för
              potentiella brottslingar. Menar du, Roger Haddad, att integriteten
              skulle vara viktigare i det här fallet än att upprätthålla rättssäkerheten
              i landet? Det är den första frågan.
            </seg>
            <seg n="627a7c5e">
              Den andra frågan gäller kameraövervakning. Om den utredning som
              du hänvisar till kommer fram till att man inte ska göra det lättare
              att införa kameraövervakning, kommer du då att vara emot att man
              gör det lättare eller kommer du att vidhålla att det ska vara
              lättare? Om du vidhåller att det ska vara lättare att införa kameraövervakning
              spelar det ingen roll vad utredningen kommer fram till, eller
              hur? Det spelar ingen roll om de säger att det ska vara lättare
              eller svårare. Det är samma sak. Så länge man tycker att det ska
              vara lättare kan man ju motionera om det alldeles oavsett vad
              utredningen kommer fram till. Jag undrar hur du ställer dig i
              sådant fall?
            </seg>
          </u>
          <note type="speaker" n="7580e6a5">
            Anf. 133 ROGER HADDAD (FP) replik:
          </note>
          <u who="roger_haddad_de36c7" xml:id="i-6cbe20659c7145fa-1" n="13cf69a1">
            <seg n="550959b3">
              Fru talman! Övergrepp i rättssak är ett stort bekymmer, men de
              delar som finns i betänkandet och de delar som Sverigedemokraterna
              så att säga vill luckra upp gäller stora intrång, såsom buggning
              och hemlig teleövervakning. Flera av dessa delar finns ju redan
              i dag. Vi från Folkpartiet är i alla fall inte beredda att ändra
              på det. Bland straffkriterierna finns ju också en ventil. Det
              behöver inte vara fråga om fyra års fängelsestraff för att kunna
              tillämpa några av instrumenten, men vi är inte beredda att ge
              åklagaren större tillgång i dessa delar än vad som finns med i
              betänkandet.
            </seg>
            <seg n="a4a1275b">
              När det gäller kameraövervakningslagen tycker i alla fall jag
              och Folkpartiet att vi ska ha bra möjligheter där det är befogat.
              Det kan man inte generalisera. Det kan till exempel vara ett torg
              som ständigt utsätts för systematisk skadegörelse. Någon myndighet
              kan tycka att kameraövervakning är integritetskränkande, och då
              kanske man i stället vill ha bevakning av torget nattetid, vilket
              ju inte är lika integritetskränkande. Det finns alltså olika situationer.
              Jag hoppas att det åtminstone inte ska bli svårare att använda
              kameraövervakning i fortsättningen. Jag vet inte vad utredningen
              kommer fram till, men det är i alla fall min och Folkpartiets
              åsikt.
            </seg>
          </u>
          <note type="speaker" n="78f72de3">
            Anf. 134 KENT EKEROTH (SD) replik:
          </note>
          <u who="kent_ekeroth_3b89d3" xml:id="i-8fe07de92a22feb5-2" n="0e124a9f">
            <seg n="597c5682">
              Fru talman! Jag vill bara upprepa vad jag sade tidigare om buggning
              och andra integritetskränkande saker. Vi tycker att de ska användas
              när det gäller övergrepp i rättssak, om man hotar vittnen eller
              försöker störa rättegången. Det är långt viktigare än att skydda
              mot potentiella brottslingar.
            </seg>
            <seg n="953df503">
              När det gäller detta med kameraövervakning är det bra att Folkpartiet
              åtminstone inte vill göra det svårare att få tillstånd för det.
              De poliser jag har talat med sade att detta var något de ville
              få lättare att göra, för de har sett stora effekter när de har
              tillåtits sätta upp kameror i övervakningssyfte och i brottsbekämpande
              syfte.
            </seg>
            <seg n="ad9464c4">
              Vi får väl anledning att återkomma till detta när utredningen
              är klar. Om utredningen föreslår någonting dumt kanske till och
              med Folkpartiet gör gemensam sak med oss.
            </seg>
          </u>
          <note type="speaker" n="6a8b76a1">
            Anf. 135 ROGER HADDAD (FP) replik:
          </note>
          <u who="roger_haddad_de36c7" xml:id="i-6cbe20659c7145fa-2" n="13cf69a1">
            <seg n="a7805c07">
              Fru talman! När det gäller den första delen av Kent Ekeroths
              inlägg, om övergrepp i rättssak, vill jag inte från vår sida ge
              bilden att vi inte ser allvarligt på den här typen av brott. Men
              vi är inte beredda att luckra upp och erbjuda fler inslag av hemliga
              tvångsmedel för rättsväsendet. Vi tror att det som finns i dag
              är tillräckligt.
            </seg>
            <seg n="58a3d434">
              När det gäller den andra delen av Kent Ekeroths inlägg får vi
              se vad utredningen kommer fram till.
            </seg>
          </u>
          <note type="speaker" n="2b77675a">
            Anf. 136 JOHAN LINANDER (C):
          </note>
          <u who="johan_linander_d5de22" xml:id="i-580e95c2ad5d3fad-0" n="8cf94daa">
            <seg n="20e4775e">
              Fru talman! Nu har turen kommit till den årliga debatten om processrättsliga
              frågor. Det är ett av de betänkanden där vi behandlar motioner
              från allmänna motionstiden. I år har vi 30 motionsyrkanden från
              den allmänna motionsperioden förra året som behandlas och dessa
              har föranlett nio reservationer från de fyra oppositionspartierna.
              En av dessa nio är en av de märkligaste som jag har sett på länge,
              men jag återkommer till den lite senare.
            </seg>
            <seg n="64ab574d">
              Vi i Centerpartiet har under många år agerat för att få ett effektivare
              processrättsligt system i Sverige. Det kan bland annat handla
              om hur en misstänkts medverkan i brottsutredningen påverkar straffet.
              Som jag ser det så bör den som medverkar för att föra utredningen
              framåt vad gäller eget brott, men också vad gäller medbrottslingars
              gärningar, kunna få strafflindring.
            </seg>
            <seg n="84975a24">
              Detta är en av de frågor som nu utreds i den stora Påföljdsutredningen
              där flera av oss i justitieutskottet också ingår i den politiska
              referensgruppen.
            </seg>
            <seg n="6f186c3c">
              När det gäller förundersökningsbegränsning har Socialdemokraterna
              en reservation där de, precis som Carl-Oskar Bohlin sade, antyder
              att möjligheterna till förundersökningsbegränsning bör ökas. Det
              är möjligt att det kan behövas i vissa speciella mål, men samtidigt
              får man inte så lättvindigt som Socialdemokraterna glömma bort
              att det också finns brottsoffer. Man måste vara medveten om att
              varje gång som polis och åklagare bestämmer sig för en förundersökningsbegränsning
              finns det förmodligen också brottsoffer som tvingas acceptera
              att det brott som just de utsattes för inte ska utredas. Det måste
              man ha med i avvägningen.
            </seg>
            <seg n="6459a8ae">
              Fru talman! I det här betänkandet finns det en motivreservation
              från Sverigedemokraterna som lyder: Sverigedemokraterna kan inte
              instämma i det som majoriteten anför om vikten av att nämndemannakåren
              så långt det är möjligt speglar Sveriges befolkning. Enligt Sverigedemokraterna
              ska kompetensen och inget annat vara avgörande. Då ställer jag
              mig frågan: Vad betyder detta?
            </seg>
            <seg n="2adbc978">
              Bakgrunden är säkert att Sverigedemokraterna inte vill ha en
              nämndemannakår som speglar den etniska mångfalden i vårt samhälle,
              och kanske inte heller könsmässigt eller åldersmässigt. Vad är
              det då som de säger i sin reservation? Det stora problemet med
              dagens nämndemannakår är ju inte sned könsfördelning, och det
              är inte heller att det finns för få nämndemän med utländsk bakgrund
              enligt den utredning som Domstolsverket har gjort. Det stora problemet,
              som Sverigedemokraterna alltså inte vill rätta till, är att det
              finns en väldigt ojämn åldersfördelning. Det är många äldre nämndemän
              och alldeles för få yngre och medelålders nämndemän. Som vi fick
              höra tidigare är medelåldern nästan 57 år.
            </seg>
            <seg n="b8e2116a">
              Jag och Centerpartiet tycker att det är viktigt att vi har en
              nämndemannakår som inte har en alltför ojämn åldersfördelning
              i förhållande till befolkningen. Det har betydelse för värderingar,
              erfarenheter och kanske också för förståelsen för förändringar
              i samhällsutvecklingen. Det är helt enkelt en fråga om förtroendet
              för rättsväsendet och tilltron till nämndemannasystemet.
            </seg>
            <seg n="292b2312">
              Vidare skriver Sverigedemokraterna i sin reservation att det
              är kompetensen och inget annat som ska vara avgörande. Då är min
              fråga till Sverigedemokraternas representant i debatten, Kent
              Ekeroth, vilken kompetens menar ni? Jag antar att det inte är
              en juridisk kompetens ni menar. Nämndemännen är ju och ska vara
              lekmän. Det är klart att man kanske kan komma fram till ett sådant
              här förslag om man vill ta bort nämndemännen, men det har ni inte
              föreslagit i er reservation. Det finns till och med ett förbud
              mot att advokater och åklagare är nämndemän.
            </seg>
            <seg n="af4938f8">
              Vilken kompetens är det alltså ni tycker att nämndemännen ska
              ha? Det skulle det vara intressant att få svar på. Man kan också
              fråga hur denna kompetens ska mätas. Det är kommunfullmäktige
              och i vissa fall landstingsfullmäktige till exempel när man utser
              nämndemän i hovrätt som utser nämndemännen på förslag från de
              politiska partier som sitter i fullmäktige. Man kan undra om de
              föreslagna nämndemännen ska tvingas göra något test för att visa
              att de har rätt kompetens. Jag hoppas att Sverigedemokraterna
              kan svara på vad de menar med sin reservation.
            </seg>
            <seg n="a5e4be02">
              För Centerpartiets del vill jag betona att det viktigaste för
              nämndemännen är att de är lämpliga, laglydiga och står upp för
              de grundlagsskyddade rättigheterna, till exempel alla människors
              lika rätt och värde, religionsfrihet, rättssäkerhet för alla,
              oavsett om den åtalade är svensk eller inte, och att nämndemannen
              har ett starkt rättspatos och behandlar alla människor lika.
            </seg>
            <seg n="f1450aa4">
              Med detta vill jag yrka bifall till utskottets förslag i betänkandet
              och avslag på samtliga reservationer.
            </seg>
          </u>
          <note type="speaker" n="a7de424e">
            Anf. 137 KENT EKEROTH (SD) replik:
          </note>
          <u who="kent_ekeroth_3b89d3" xml:id="i-8fe07de92a22feb5-3" n="0e124a9f">
            <seg n="79f36198">
              Fru talman! Vår reservation är egentligen rätt enkel. I utskottstexten
              står att nämndemännen ska återspegla majoritetsbefolkningen. Det
              innebär att det kan bli aktuellt med kvotering i dag eller i framtiden
              om det skulle vara någon form av underrepresentation av någon
              etnisk grupp eller vad det nu kan vara.
            </seg>
            <seg n="a49ca6e4">
              Vår generella inställning till detta med att sammansättningen
              ska återspegla det ena eller andra det finns i en massa olika
              förordningar i kommuner och ute på arbetsplatser och så vidare
              är att vi är emot kvotering. Det är detta vi poängterar i motiveringen.
            </seg>
          </u>
          <note type="speaker" n="d08201ef">
            Anf. 138 JOHAN LINANDER (C) replik:
          </note>
          <u who="johan_linander_d5de22" xml:id="i-580e95c2ad5d3fad-1" n="8cf94daa">
            <seg n="e0acfb30">
              Fru talman! Det finns ingen kvotering, utan det är partierna
              som själva utser nämndemännen. Partierna har tagit på sig att
              se till att vi får en nämndemannakår som avspeglar befolkningens
              sammansättning. Det är möjligt att ni är emot det och att partierna
              ska utse bara män i 65-årsåldern, som väl är det vanligaste och
              damer också, för den delen men du svarade inte på min fråga om
              vilken kompetens ni vill att nämndemännen ska ha. Ni skriver att
              kompetens ska vara det enda som är avgörande. Jag ställer mig
              frågan: Vilken kompetens är det? Det kan finnas social kompetens,
              ekonomisk kompetens och så vidare. Vilken kompetens är det ni
              tycker är viktig när fullmäktige ska utse nämndemännen?
            </seg>
          </u>
          <note type="speaker" n="aaa83a62">
            Anf. 139 KENT EKEROTH (SD) replik:
          </note>
          <u who="kent_ekeroth_3b89d3" xml:id="i-8fe07de92a22feb5-4" n="0e124a9f">
            <seg n="0758915c">
              Fru talman! Vi är självfallet inte emot att det kommer in fler
              unga i nämndemannakåren, men det är inte något som är ett självändamål,
              lika lite som det är ett självändamål att ha ett visst antal invandrare
              och så vidare. Vi ser gärna att det kommer fler unga, men precis
              som du, Johan Linander, säger är det partierna som föreslår vilka
              som ska utses till nämndemän. Vi kan inte ställa oss bakom en
              skrivning där man säger att man ska återspegla befolkningen. Vi
              har inte den uttalade ambitionen.
            </seg>
            <seg n="03f16eb0">
              Vi ser andra fördelar med att partierna utser dem som ska företräda
              deras parti. Vilken kompetens de har får varje parti avgöra. I
              vårt fall handlar det om kompetens att företräda våra åsikter
              i de frågor som vi driver, alltså att återspegla den del av befolkningen
              som röstar på Sverigedemokraterna i synen på brott och straff.
              Det ska givetvis ske inom lagarna, men det finns ju ett visst
              svängrum där. Det är detta vi syftar på.
            </seg>
          </u>
          <note type="speaker" n="e4a97ad0">
            Anf. 140 JOHAN LINANDER (C) replik:
          </note>
          <u who="johan_linander_d5de22" xml:id="i-580e95c2ad5d3fad-2" n="8cf94daa">
            <seg n="35e7ed05">
              Fru talman! Nu blev jag verkligen förvånad. Kent Ekeroth står
              här och säger att de nämndemän som Sverigedemokraterna utser ska
              representera partiet när de sitter som nämndemän i domstolarna.
              Nej, nämndemännen ska inte företräda några partier alls. Ingenstans
              står det uttryckt vilket parti en nämndeman kommer från.
            </seg>
            <seg n="b29145c8">
              En nämndeman ska inte företräda ett partis ståndpunkter utan
              ska döma utifrån lagen precis på samma sätt som de utsedda domarna.
              Jag hoppas verkligen att det slant lite när Kent Ekeroth inte
              kunde förklara vilken kompetens det är Sverigedemokraterna efterfrågar
              i sin reservation.
            </seg>
          </u>
          <note type="speaker" n="2746035c">
            Anf. 141 CAROLINE SZYBER (KD):
          </note>
          <u who="unknown" xml:id="i-0554dbb42b8f205b-5" n="ade9d033">
            <seg n="d86e459a">
              Fru talman! Tilltron till rättssamhället bygger på att människor
              kan förlita sig på en rättvis rättstillämpning och en effektiv
              brottsbekämpning. Ett rättssamhälle kräver fungerande domstolar.
              Att få sin sak prövad av en opartisk och självständig domstol
              är en grundläggande rättighet för varje svensk medborgare lika
              väl som att den som är anklagad för brott ska betraktas som oskyldig
              intill dess att hans skuld lagligen fastställts.
            </seg>
            <seg n="76eb2f5c">
              Eftersom det är ofullkomliga människor inblandade i den dömande
              verksamheten kan naturligtvis fel begås som drabbar enskilda mycket
              hårt. En felaktigt dömd person har i dag mycket svårt att få sin
              sak prövad och få resning. Därför borde ett fristående resningsinstitut
              inrättas som kan granska tveksamma domar inte bara i detaljer
              utan som helhet. Sådana institut finns redan i flera andra länder.
              Det har lagts fram ett antal motioner om detta. För närvarande
              sker ett arbete i Regeringskansliet. Jag och Kristdemokraterna
              ser fram emot att detta arbete ska presenteras.
            </seg>
            <seg n="10d7cfe0">
              Fru talman! Principen om den enskildes tillgång till rättssystemet,
              också känt som access to justice, är en av de grundläggande funktionerna
              i en rättsstat. Regeringen gav 2004 ett uppdrag åt Domstolsverket
              att utvärdera rättshjälpslagen. Syftet med utvärderingen var att
              skapa ett underlag för ställningstagande till eventuella förändringar
              av rättshjälpssystemet.
            </seg>
            <seg n="78d76f61">
              Domstolsverket kom 2009 med några förslag, och de bereds nu inom
              Regeringskansliet. Jag tycker att det är ett viktigt arbete och
              vill inte att det ska stressas fram. Det är viktigt att man tar
              ett helhetsgrepp om rättshjälpsreglerna framgent så att man tydligt
              kan garantera principen om allas likhet inför lagen och att den
              respekteras fullt ut så att alla medborgare har samma rättigheter
              oavsett ekonomisk situation.
            </seg>
            <seg n="b7f8fe21">
              Under utbildningen vid juristlinjen diskuterade vi studenter
              ofta rättsväsendet. En av de frågor som vi framför allt diskuterade
              var nämndemannasystemet. Där fanns det en stor skepsis bland mina
              kursare. Jag ska erkänna att jag än i dag kan vara lite skeptisk.
            </seg>
            <seg n="dae4e1bf">
              Det har först och främst handlat om att nämndemännen inte har
              speglat befolkningen. Såsom flera har varit inne på här tidigare
              i dag har det varit ett känt problem att åldersfördelningen inte
              helt och hållet har fungerat.
            </seg>
            <seg n="88d1a30c">
              I tingsrätt dömer i dag tre lekmän tillsammans med en domare.
              Om de tre nämndemännen inte är överens med en domare kan de ändå
              fria eller fälla. Fokus med nämndemannasystemet är att få in mannen
              eller kvinnan på gatan och ett medborgarperspektiv i domstolsprocesserna.
            </seg>
            <seg n="6cd2ea0b">
              En rättsstat angår alla, och alla bör vara beredda att bidra.
              Det är angeläget att nämndemännen representerar hela befolkningen.
              Så är det inte i dag. Det bör också vara en självklarhet att nämndemän
              finns av båda kön i rätten när till exempel mål om våldtäkt, sexuella
              övergrepp och vårdnadstvister ska avgöras.
            </seg>
            <seg n="ac5f44e9">
              Förra våren presenterade Kristdemokraterna en tanke om att införa
              domstolsplikt för alla. Det skulle innebära att alla medborgare
              någon gång under sin livstid skulle bli kallade som nämndemän.
              Vilka personer som skulle tjänstgöra som nämndemän under en begränsad
              tid, kanske en tvåårsperiod, skulle ske via lottning. Det systemet
              finns på olika sätt i olika länder. Det skulle leda till att en
              betydligt större del av svenskarna får kunskap och insyn i rättskipning
              och hur rättssamhället fungerar.
            </seg>
            <seg n="58531244">
              Jag gillar tanken att alla röstberättigade borde ingå i denna
              grupp och att alla skulle kallas som nämndemän. På så sätt skulle
              vi säkerställa att alla i befolkningen speglas och inte bara de
              som nominerats av partierna, som vi nämnt här tidigare i dag.
              Att nämndemännen skulle spegla befolkningen i det stora hela och
              öka kunskapen är något som också kan leda till att fördomarna
              kanske skulle minska.
            </seg>
            <seg n="353adbf6">
              Det finns väldigt mycket olika idéer. Man får i det arbete som
              nu sker inom Regeringskansliet ta allt detta i beaktande. Jag
              ser fram emot att det senare presenteras. Jag yrkar bifall till
              utskottets förslag i betänkandet och avslag på samtliga reservationer.
            </seg>
          </u>
          <note type="speaker" n="b6df515e">
            Anf. 142 MARIA ABRAHAMSSON (M):
          </note>
          <u who="maria_abrahamsson_841a03" xml:id="i-40ea8355997bf253-0" n="6bc1690e">
            <seg n="e40d1d3e">
              Fru talman! Två nationaldemokrater har utsetts till nämndemän
              i Södertälje tingsrätt. När TV4 intervjuade dem i förra veckan
              ville de inte svara på reporterns frågor om demokrati är bra eller
              om Hitler var en bra eller dålig politiker. Frågorna var inte
              relevanta för uppdraget, menade de nykläckta nämndemännen.
            </seg>
            <seg n="d39c9174">
              I Karlstad har en sverigedemokratisk nämndeman nyligen stängts
              av för att han har ifrågasatt Förintelsen och uttryckt sig nedsättande
              om homosexuella. Avstängningsbeslutet ska nu prövas av Överklagandenämnden
              för nämndemannauppdrag.
            </seg>
            <seg n="dba6b0d5">
              Enligt rättegångsbalken kan domstolen stänga av en nämndeman
              som uppvisar ett beteende eller ett tillstånd som bedöms skada
              allmänhetens förtroende för rättskipningen. Att tillhöra ett visst
              parti är i sig inte tillräckligt för avstängning, utan det krävs
              att nämndemannen har betett sig kvalificerat olämpligt.
            </seg>
            <seg n="3936529c">
              Så länge som till exempel Sverigedemokraterna och Nationaldemokraterna
              har nämndemän som sköter sig någorlunda och avstår från exempelvis
              rent rasistiska uttalanden får de sitta med och döma i alla typer
              av mål, i tingsrätt, förvaltningsrätt, hovrätt och kammarrätt.
            </seg>
            <seg n="54a5fe7c">
              Ja, trots att det är ganska uppenbart att extrempartiers medverkan
              i rättskipningen har en förtroendeskadlig inverkan, vare sig det
              gäller partier på yttersta höger- eller vänsterkanten får de sitta
              där.
            </seg>
            <seg n="51a58cf0">
              Som ett resultat av Sverigedemokraternas valframgång 2006 har
              partiet sedan förra mandatperioden nämndemän i våra migrationsdomstolar.
              Efter partiets framgång i höstens val har dessa blivit ännu vanligare.
              Asylsökande får i större omfattning lägga sina öden i händerna
              på nämndemän från ett uttalat främlingsfientligt parti. Och i
              den typen av mål ställs förtroendet för domstolarnas opartiskhet
              verkligen på sin spets.
            </seg>
            <seg n="8718f135">
              Nu vill jag direkt säga att det från demokratisk synpunkt vore
              fel att på förhand sortera bort vissa partiers företrädare från
              att medverka som nämndemän. På samma sätt som Moderaterna och
              andra partier har rätt att nominera sitt partifolk som lekmannadomare
              måste självfallet Sverigedemokraterna och Nationaldemokraterna
              få göra detsamma, förutsatt att partierna har fått tillräckligt
              många röster i fria och demokratiska val.
            </seg>
            <seg n="6967d85e">
              Vad jag är kritisk mot är det förtroendeproblem som orsakas av
              nämndemannasystemet som sådant. Jag anser att det är ett förlegat
              och rättsosäkert system som bör avskaffas.
            </seg>
            <seg n="a0b539b9">
              Fru talman! Jag har ibland använt bilden att juridiskt okunniga
              nämndemäns medverkan i en komplicerad rättssak är fullt jämförbart
              med att en hjärtoperation får utföras av en bilmekaniker. För
              egen del skulle jag inte ens vilja bli klippt av en lekman.
            </seg>
            <seg n="4629b106">
              När det gäller alla andra samhällsfunktioner är vi noga med att
              de som sköter verksamheten också behärskar regelverken. Men i
              domstolarna är juridiskt oskolade nämndemän betrodda att till
              och med döma människor till livstids fängelse. Det händer att
              nämndemän överröstar de yrkesutbildade juristdomarna. Hur ofta
              de påverkar strafftidens längd utan att det syns i en formellt
              enhällig dom har vi ingen aning om.
            </seg>
            <seg n="1968367a">
              Upprördheten som har väckts efter Sverigedemokraternas och nu
              senast Nationaldemokraternas intåg i domstolarna har trots allt
              haft något gott med sig. Vi har fått en debatt om vad det egentligen
              innebär att våra domstolar befolkas av politiskt tillsatta nämndemän.
            </seg>
            <seg n="c802bba6">
              Man har ganska allmänt börjat fråga sig varför amatörer ska döma
              i asylmål och andra rättegångar i stället för professionella domare
              som har övat upp en särskild skicklighet när det gäller sådant
              som bevisvärdering, lagtolkning och bedömning av prejudikat.
            </seg>
            <seg n="8079607a">
              Vid det här laget kan jag mer än väl invändningarna från nämndemännens
              lobbyorganisationer. Men jag köper inte deras argument att våra
              politiskt nominerade lekmannadomare fungerar som en demokratisk
              värdefull motkraft till den självständiga domarmakten. Den föreställningen
              är lika fel i dag som när de socialistiska slagorden skallade
              på de radikala 60- och 70-talen.
            </seg>
            <seg n="ec72cdb2">
              Lika lätt väger påståenden om att nämndemän står för folkligt
              förnuft, medborgerliga värderingar, mångfald, demokratisk legitimitet
              och ökad insyn. Folkligt förnuft i all ära, men sådant kan som
              bekant vara kryddat med fördomar, intolerans och rasism.
            </seg>
            <seg n="35271f9d">
              Och på vilket sätt ökar nämndemän insynen i rättsprocessen när
              de är förbjudna att yppa ett ord om vad som har sagts under rättens
              överläggningar?
            </seg>
            <seg n="7098902d">
              Avslutningsvis, fru talman, noterar jag att justitieutskottet
              i betänkande nr 9 föreslår avslag på min motion men utan att svara
              på mitt yrkande om att nämndemannasystemet bör avskaffas. Utskottet
              uppehåller sig endast vid rekryteringen av nämndemän och deras
              ersättning. Jag väljer att tolka det som att utskottet skruvar
              på sig och inte har något bra argument för att behålla nämndemannasystemet.
            </seg>
            <seg n="bb4c7e46">
              Fru talman! Nämndemannainstitutet lär inte avskaffas under den
              här mandatperioden heller. Men jag är nöjd om jag kan hjälpa riksdagens
              ledamöter att få upp ögonen för det orimliga med en ordning där
              juridiskt oskolade lekmän, främlingsfientliga eller inte, sätter
              sig till doms över oss andra.
            </seg>
          </u>
          <note type="speaker" n="afeb2a76">
            Anf. 143 KENT EKEROTH (SD) replik:
          </note>
          <u who="kent_ekeroth_3b89d3" xml:id="i-8fe07de92a22feb5-5" n="0e124a9f">
            <seg n="d5132e2a">
              Fru talman! Det är intressant att höra detta om lågt förtroende
              för rättsväsendet i och med nämndemannakåren. Jag vet att det
              finns många som har lågt förtroende också för de moderater, folkpartister
              och vänsterpartister som förespråkar öppna gränser i vår domstol.
              Så visst man kan diskutera om man ska ha nämndemän eller inte,
              men jag kan säga att problemet finns exakt lika mycket när det
              gäller alla de ultraliberala mångkulturförespråkare som har suttit
              i våra domstolar och sitter där fortfarande i dag. De, inte minst
              Vänsterpartiet och Folkpartiet med flera, har suttit i lång tid
              i våra domstolar och dömt.
            </seg>
            <seg n="ea3a8530">
              Nyss hörde jag prat om att det är jätteviktigt att spegla befolkningen.
              Men helt plötsligt ska vi inte spegla befolkningen med Sverigedemokraterna,
              Folkpartiet eller vem det nu är som svenska folket har röstat
              fram. Helt plötsligt var det inte alls viktigt med befolkningens
              åsikter och ståndpunkter om saker och ting.
            </seg>
            <seg n="9b90147c">
              Domstolarna och nämndemannakåren är kryddade med intolerans,
              sägs det här. Men de är också kryddade med dem som förespråkar
              öppna gränser och andra galenskaper. Visst kan vi diskutera om
              vi ska ha nämndemän, men detta är en ganska intressant utgångspunkt
              att ha.
            </seg>
          </u>
          <note type="speaker" n="31e35655">
            Anf. 144 MARIA ABRAHAMSSON (M) replik:
          </note>
          <u who="maria_abrahamsson_841a03" xml:id="i-40ea8355997bf253-1" n="6bc1690e">
            <seg n="d2510e26">
              Fru talman! Jag uppfattade inte att jag fick någon fråga. Men
              om jag var otydlig på någon punkt kan jag säga att min ambition
              och mitt önskemål är att samma expertis och sakkunskap som vi
              förutsätter att vi ska bemötas av inom andra verksamheter, statliga
              myndigheter och allting annat, ska finnas även hos våra domstolar.
              Jag vill att samma krav på saklighet, kompetens och expertis ska
              vara ledande även där. Det är huvudskälet till att jag är mot
              nämndemannasystemet.
            </seg>
          </u>
          <note type="speaker" n="cc4af97e">
            Anf. 145 KENT EKEROTH (SD) replik:
          </note>
          <u who="kent_ekeroth_3b89d3" xml:id="i-8fe07de92a22feb5-6" n="0e124a9f">
            <seg n="0c286b55">
              Fru talman! Det är absolut en diskussion som vi kan köpa. Det
              är helt klart det bästa att utgå från kompetens.
            </seg>
            <seg n="11af2ce3">
              Men Maria Abrahamssons utgångspunkt var att vi har kommit in
              i riksdagen och att vi får utse nämndemän runt om i landet. Det
              var utgångspunkten, precis som om rättssäkerheten skulle bli sämre
              då. Jag vet inte om jag heller är nöjd med den rättssäkerhet som
              finns när Vänsterpartiet eller några liberala folkpartister som
              förespråkar öppna gränser sitter och dömer. Man kan ha denna utgångspunkt
              också.
            </seg>
            <seg n="02190488">
              I övrigt kan man helt klart vara öppen för en diskussion om ifall
              vi ska ha nämndemannasystemet eller inte. Men det finns fler galningar,
              om man får uttrycka sig så. Om Maria Abrahamsson anser att SD
              är galningar anser jag att det finns en salig massa i denna kammare.
            </seg>
          </u>
          <note type="speaker" n="ce8128d9">
            Anf. 146 MARIA ABRAHAMSSON (M) replik:
          </note>
          <u who="maria_abrahamsson_841a03" xml:id="i-40ea8355997bf253-2" n="6bc1690e">
            <seg n="cf9244d1">
              Fru talman! Jag blir alltmer förvirrad av det som sägs från den
              andra sidan här.
            </seg>
            <seg n="1bc6ce44">
              Låt mig säga så här: Jag var ganska tydlig i mitt anförande när
              det gäller att vi med detta system bara har att acceptera att
              även sverigedemokrater och nationaldemokrater som alla andra partier
              får utse sitt partifolk till nämndemän. Vad jag menar med detta
              är att det är just det som sätter fingret på att systemet är helt
              apart. Det är det som är min poäng i ditt fall, Kent Ekeroth.
            </seg>
          </u>
          <note n="1e2c1f50">
            Överläggningen var härmed avslutad.
          </note>
          <note n="36f91d4d">
            22 § Unga lagöverträdare
          </note>
          <note n="e62f6673">
            Föredrogs
          </note>
          <note type="speaker" n="100b013c">
            Anf. 147 ARHE HAMEDNACA (S):
          </note>
          <u who="arhe_hamednaca_d29b1c" xml:id="i-57093d5ccbb67c4a-0" n="7d1e1b09">
            <seg n="89e252b9">
              Fru talman! Jag börjar med att yrka bifall till vår reservation
              nr 1 som handlar om brottsförebyggande arbete. Jag tycker att
              det är mycket bra att den socialdemokratiska motionen 387 har
              fått utskottets bifall och att riksdagen därmed tillkännager att
              regeringen ska återkomma till riksdagen med förslag om en snabbare
              rättslig prövning av ungdomsbrott.
            </seg>
            <seg n="da074590">
              Fru talman! Att skapa trygghet från brott i vårt samhälle är
              ett av statens främsta ansvarsområden. Därför har satsningarna
              på rättsväsendet under en lång rad av år varit bra och nödvändiga.
              Ändå kan vi se att det finns tydliga brister, som de långa handläggningstiderna
              inom rättsväsendet eller detta att häktade tvingas transporteras
              runt halva Sverige till höga kostnader. Det gäller också det faktum
              att polisen trots resursförstärkningar har svårt att öka sin effektivitet
              bara för att nämna några brister.
            </seg>
            <seg n="387748a6">
              Men den kanske allra viktigaste frågan är det brottsförebyggande
              arbetet. Om vi inte lyckas förhindra att unga hamnar i kriminalitet
              eller om vi inte klarar att ingripa tidigt för att bryta destruktiva
              mönster kommer vi inte att lyckas skapa trygghet i samhället oavsett
              de resurser som ges till polis, åklagare, domstolar och kriminalvård.
            </seg>
            <seg n="2eec1e27">
              Jag menar att regeringen borde lägga betydligt större vikt vid
              det brottsförebyggande arbetet än vad som har skett hittills.
              Under regeringens fem år vid makten har i stort sett inga brottsförebyggande
              reformer skett. Tvärtom har jag kunnat se en utveckling i samhället
              som oroar mig. Hög arbetslöshet, särskilt när det gäller ungdomar,
              bristande skolresultat och ökade kostnader för socialbidrag talar
              sitt tydliga språk.
            </seg>
            <seg n="e5d3b86d">
              För inte så länge sedan presenterades en rapport från Rädda Barnen
              som visade att barnfattigdomen har ökat. Inte mindre än 220 000
              barn lever i fattigdom i dag detta trots att Sverige är ett av
              värdens rikaste länder och trots att Sverige har klarat den ekonomiska
              krisen bra. Den fördelningspolitik som har bedrivits under den
              borgerliga regeringsperioden har dragit isär landet och ökat klyftorna
              i samhället.
            </seg>
            <seg n="fd79eb2b">
              Den procentenhet som tjänar mest har fått lika mycket i inkomstförstärkningar
              som 25 procent av svenska folket tillsammans. Resultatet har blivit
              att de som har sämst förutsättningar har fått det ännu sämre.
              Självfallet påverkar detta familjers och barns möjligheter.
            </seg>
            <seg n="fc1a56e8">
              Det finns tydliga samband mellan fattigdom och till exempel utbildningsresultat,
              etablering på arbetsmarknaden, hälsa, mobbning och trygghet i
              det egna bostadsområdet. Men det finns även tydliga samband mellan
              fattigdom, utanförskap, segregation och kriminalitet.
            </seg>
            <seg n="28d7bae6">
              Det är i de stora städernas socioekonomiskt fattiga områden som
              en stor del av de debuterande kriminella rekryteras. Moderaterna
              gick till val 2006 med budskapet att man skulle minska utanförskapet.
              I stället har arbetslösheten permanentats på en hög nivå. Framför
              allt har unga drabbats. Långtidsarbetslösheten har blivit ett
              allt större problem. Kampen mot arbetslöshet i de negativt segregerade
              områdena är central i det brottsförebyggande arbetet.
            </seg>
            <seg n="26e746d3">
              Även boendesegregationen har ökat påtagligt i våra stora städer.
              Det bidrar till utanförskap och en känsla av vi och de.
            </seg>
            <seg n="c2c2174d">
              Ett extra besvärligt problem är den ökade skolsegregationen.
              Unga människor som formas inför sitt vuxenliv är naturligtvis
              extra känsliga för att bli utestängda.
            </seg>
            <seg n="03a79952">
              Det har uppstått en machokultur bland många pojkar i skolan.
              I den ligger att skolarbetet inte är viktigt, och det finns ett
              förhärligande av styrka och våld. De kriminella gängen och grupperna
              rekryterar medvetet ungdomar för att göra både grovjobb och handräckning
              i den kriminella verksamheten. Skolan och samhället måste stå
              upp mot en sådan utveckling.
            </seg>
            <seg n="1b94cb16">
              Skolan behövs i arbetet med att leda stökiga barn och ungdomar
              rätt. Självklart är detta ett svårt arbete som ofta kräver professionell
              kompetens. Nedrustningarna på skolans medicinska och socialpsykologiska
              kompetens är därför en olycklig utveckling. Jag som har invandrarbakgrund
              vet också av egen erfarenhet hur viktigt det är att involvera
              föräldrarna i skolans sociala arbete.
            </seg>
            <seg n="a0c3b82e">
              Fru talman! Det brottsförebyggande arbetet måste ta sin utgångspunkt
              i den politik som leder till minskade klyftor i samhället, inte
              ökade. Det är genom välfärdspolitiken och en aktiv politik för
              fler jobb som vi bygger grunden.
            </seg>
            <seg n="c3c49766">
              När det gäller våra rättsvårdande myndigheter har de ett ansvar
              att ensamma och tillsammans med andra aktörer verka brottsförebyggande
              och för en bättre hantering av unga som begår brott. För en kort
              tid sedan lämnade Riksrevisionens styrelse en redogörelse om polisens
              brottsförebyggande arbete. Kritiken från Riksrevisionen var skarp
              mot både polisens och regeringens sätt att hantera det brottsförebyggande
              arbetet.
            </seg>
            <seg n="96e8687e">
              Polisen genomför inte mer än hälften av den brottsförebyggande
              verksamhet de har planerat för. Effekten av de åtgärder som genomförs
              är också oklar, trots att 6 miljarder kronor per år läggs ned
              på denna brottsförebyggande verksamhet. Det handlar främst om
              bristande styrning. Detta är en allvarlig och oroväckande kritik,
              och jag kan inte annat än undra om regeringen saknar politik,
              vilja och förmåga på detta område.
            </seg>
            <seg n="71936bff">
              Fru talman! Polisen har en viktig roll i det brottsförebyggande
              arbetet. Polisens arbete måste utvecklas mot mer kompetens och
              mer kontaktpoliser i landets alla skolor. Det innebär att en lokal
              polis knyts till varje skola. Dessa kontaktpoliser ska arbeta
              brottsförebyggande men också delta i andra av skolans aktiviteter.
            </seg>
            <seg n="4c7ffe52">
              Det är bara att konstatera att denna verksamhet ser olika ut
              beroende på var i landet du befinner dig. I några kommuner har
              man bedrivit en aktiv politik för att få ut poliser i skolan,
              men i väldigt många skolor runt om i landet har varken elever,
              rektorer eller lärare en aning om vem som är lokal kontaktperson
              från polisen.
            </seg>
            <seg n="5bed805f">
              Likadant är det med samverkansavtal mellan polisen och kommunerna.
              I vissa kommuner finns det samverkansavtal, men i andra saknas
              ett genomtänkt arbete för att nå ett bättre resultat. Det är viktigt
              att en ökad samverkan kommer till stånd mellan skolan, polisen,
              socialtjänsten och hälso- och sjukvården. Kanske kan en sådan
              samverkan förstärkas genom bindande samverkansavtal. Även frivilligorganisationerna
              har en viktig roll i det brottsförebyggande arbetet.
            </seg>
            <seg n="b7c492fc">
              Jag vill beröra ytterligare ett område som är viktigt för mig.
              Våldet mot kvinnor och andra nära anhöriga inom familjen är fortfarande
              alltför ofta förekommande. Vi politiker måste bidra med att upprepa
              att det inte är acceptabelt att misshandla nära anhöriga. Återigen
              måste polisen och socialen skaffa mer kunskap om förebyggande
              arbete mot våld mot kvinnor och hedersrelaterat våld. Ge tillräckliga
              resurser till frivilligorganisationer så att de kan fortsätta
              sitt viktiga arbete och utöka de goda insatser de gör!
            </seg>
            <seg n="2d987d1f">
              Fru talman! För att bekämpa brottslighet behövs alla goda krafter
              i samhället. Det behövs samverkan i ett solidariskt samhälle.
              Samhället måste ta krafttag både mot själva brotten och mot brottens
              orsaker.
            </seg>
            <seg n="d7f42dde">
              Jag yrkar än en gång bifall till den socialdemokratiska reservationen.
            </seg>
          </u>
          <note type="speaker" n="5486bd4b">
            Anf. 148 HELENA BOUVENG (M):
          </note>
          <u who="helena_bouveng_63a0a5" xml:id="i-7a8dae5051025498-0" n="de4b912d">
            <seg n="dc824afc">
              Fru talman! I dag debatterar vi framlagda motioner som rör unga
              lagöverträdare, det vill säga unga människor som begår brott.
            </seg>
            <seg n="9ae44965">
              Unga människor är en aktiv grupp på många sätt, och det gäller
              även brottsaktiviteten. I runda tal kan man säga att ungdomar
              mellan 15 och 20 år som är skäligen misstänkta utgör ungefär 25
              procent av samtliga misstänkta i Sverige, trots att de endast
              utgör 10 procent av befolkningen.
            </seg>
            <seg n="d3722d9e">
              Många begår ett enstaka brott. Jag vet inte hur många i denna
              kammare som har pallat äpplen, trimmat en moped eller vad vi nu
              kan ha hittat på, men vi fortsätter inte på den kriminella banan.
              En liten del väljer dock att fortsätta. Det är en bana som endast
              kan leda till ett liv i misär där fängelsevistelser och ny brottslighet
              avlöser varandra.
            </seg>
            <seg n="d273d8ac">
              Varför väljer då en ung person att inleda en kriminell bana?
              Ofta handlar det inte bara om en faktor utan om flera. En besvärlig
              skolgång kan ha lett till underkända betyg eller avhopp från skolan,
              ett bagage tungt att bära inte minst inför ett framtida arbetsliv.
              Det kan bero på att kompisarna inte tycker så himla mycket om
              dig. Du får inte vara med i gemenskapen, bollen passas aldrig
              till dig och mobbning är en del av din skolvardag.
            </seg>
            <seg n="d2e79e96">
              Inte helt ovanligt är att du själv har blivit utsatt för brott.
              Att dagens brottsoffer är morgondagens gärningsman är i dag ett
              välkänt fenomen. De som fortsätter den kriminella banan har oftast
              också blivit utsatta för brott under en längre tid. Det kan vara
              en besvärlig familjesituation där en eller flera föräldrar är
              frånvarande, missbrukare eller kriminella.
            </seg>
            <seg n="048a7099">
              Det kan också vara en uppväxt där en ung persons föräldrar under
              lång tid levt på bidrag och haft svårt att komma in på arbetsmarknaden,
              där framtidsdrömmarna har lyst med sin frånvaro och tron på ett
              bättre liv har suddats ut. Det är just här de kriminella grupperingarna
              har de största möjligheterna att rekrytera till sina nätverk.
              Snabba cash ser ut att vara den enda vägen ut för att slippa ett
              liv i bidragsberoende och för att snabba, vräkiga bilar ska kunna
              bli verklighet.
            </seg>
            <seg n="361270af">
              Det kan också vara så att ett Svenssonliv inte är tillräckligt.
              Volvo, labrador och ett radhus är helt enkelt inte tillräckligt
              lockande. Enligt Carin Götblad har man identifierat hela 5 000
              ungdomar som kan anses vara i riskzonen och som har de flesta
              av de nu nämnda faktorerna med sig i sitt cv.
            </seg>
            <seg n="c5a9bb16">
              Som jag började med att säga är det dock oftast flera riskfaktorer
              som spelar in i bilden. Likaväl som familj, kompisar och skola
              kan vara riskfaktorer kan de också vara skyddande faktorer. En
              bra skolgång, väl fungerande familjeliv, sjysta kompisar och medlemskap
              i en förening kan innebära att du inte väljer den kriminella banan.
            </seg>
            <seg n="bd8d0686">
              Hur många vittnesmål har vi inte hört om att det var den där
              idrottsläraren som var min räddning, eller den där läraren som
              alltid trodde på mig även om jag var lite strulig eller varför
              inte den där polisen som faktiskt tog min polisanmälan på allvar.
              Inte minst gäller det den där föräldern som aldrig gav upp.
            </seg>
            <seg n="b9533802">
              Om vi nu vet att det är flera saker som spelar in måste vi agera
              utifrån detta faktum, fru talman. Det mest grundläggande torde
              vara att insatserna för att fler får ett arbete inte nog kan understrykas
              för att vi långsiktigt ska kunna motarbeta ungdomsbrott. En bra
              och fullständig skolgång är här den viktigaste faktorn. Tidiga
              tendenser till skolk måste snabbt följas upp och redas ut för
              att få veta varför den unga faktiskt inte kommer till skolan.
              Samarbetet mellan hem och skola är absolut nödvändigt.
            </seg>
            <seg n="2b85ecf7">
              För mig är det också uppenbart att vi i vuxenvärlden inte får
              blunda för om vi känner till att fler riskfaktorer finns. På flera
              håll i Sveriges kommuner har man vågat identifiera barn och ungdomar
              utifrån dessa faktorer och har därför kunnat ge stöd från tidig
              ålder, vilket har gett goda resultat. Dessa goda exempel ska kunna
              spridas till samtliga av våra kommuner.
            </seg>
            <seg n="4b5d5cd4">
              Om den unga redan har börjat begå brott blir samarbetet mellan
              skolan, socialen, polisen och hemmet en nödvändighet. Det är också
              viktigt att titta på vilken typ av brott som har begåtts. Exempelvis
              är tillgreppsbrott en typ av brott som ofta leder till en kriminell
              livsstil. Det är viktigt att titta på hela bilden av den enskilda
              ungen för att kunna göra en insats som faktiskt ger resultat.
              Våra ungdomar är likt oss inte en homogen grupp.
            </seg>
            <seg n="b10693f3">
              Alliansregeringen har låtit ta fram ett antal intressanta förslag
              som vi nu tittar på för att gå vidare i arbetet med att förhindra
              unga människor att fortsätta på den kriminella banan. Det är bland
              annat förslag som Mats Löfving och Carin Götblad har lämnat på
              regeringens uppdrag. Det handlar om kraftsamling mot ungdomsbrott
              och omfattar metodutveckling, enhetlighet, samverkan och utvärdering.
              Det handlar om ekonomiska styrmedel så att rättsväsendet håller
              tidsfrister i utredningar av ungdomsbrott. Det handlar om åtgärder
              för att underlätta samverkan mellan polisen, socialtjänsten och
              skolan för en tidigare upptäckt av den som riskerar att bli vanlig
              kriminell. Det handlar om att polisen bör leda förundersökningar
              angående ungdomsbrott i betydligt fler fall än i dag. Det handlar
              om att polisen bör reagera snabbare än i dag när unga begår vissa
              brott, främst sådana som enligt forskningen ofta leder till kriminell
              livsstil, exempelvis tillgrepp av fortskaffningsmedel. Det handlar
              vidare om att sociala insatsgrupper med i första hand socialtjänst,
              polis och skola bildas på lokal nivå som ska arbeta konsekvent
              och uthålligt med ett operativt ansvar.
            </seg>
            <seg n="a49baff1">
              Det är vidare fråga om att individuella handlingsplaner för unga
              som riskerar att rekryteras till kriminella nätverk ska utarbetas.
              RPS ska verka för att polismyndigheterna etablerar lokala poliskontor
              i bostadsområden med särskilt behov av polisiär närvaro. Lägg
              därtill den utredning som nu pågår där förslag ska förberedas
              för smartare påföljder för unga. Som ni hör är listan lång, och
              vi lär nog få se fram emot många bra förslag från regeringen.
            </seg>
            <seg n="42bbc5d9">
              Fru talman! Mycket har gjorts och mycket är på gång i arbetet
              för att våra ungdomar inte ska hamna snett i livet. Att alliansregeringen
              prioriterar detta område går inte att ta miste på. Man kan förvånas
              lite över de få motioner som har väckts om detta så viktiga område.
              Är inte intresset eller förmågan från oppositionen större än så?
              Dessutom är jag lite förundrad över att kraften har lagts på domstolarnas
              hantering av ungdomsbrott.
            </seg>
            <seg n="8202b9e1">
              Vi är helt överens om att tidsfristerna för ungdomsbrott måste
              hållas. Om inte riskeras rättssäkerheten. Snabba reaktioner när
              ungdomar begår brott är av yttersta vikt för både gärningsmannen
              och inte minst brottsoffret. Enligt Brås senaste rapport som lämnades
              så sent som för några veckor sedan kan man konstatera att handläggningstiden
              för ungdomsbrott är kortare än för vuxna som begår brott. Den
              kortare handläggningstiden beror dock nästan enbart på snabbare
              handläggning av ungdomsmål i rättskedjans slutfas från åtalsbeslut
              till dom. Detta sker utan vare sig domstolsjourer eller ungdomsrotlar
              vid alla våra tingsrätter.
            </seg>
            <seg n="5e9d4d27">
              Det är kanske inte där det stora problemet ligger utan långt
              tidigare i processen. Borde man inte lägga krutet där? Arhe Hamednaca
              pratade i sitt inlägg mycket om det brottsförebyggande arbetet,
              men jag har inte sett en enda motion i frågan som har rört mer
              än poliser, kontaktpoliser i skolan och att regeringen ska komma
              tillbaka med förslag om snabbare handläggning. Jag saknar verkligen
              förslagen från er sida. Hur ska man ta ett helhetsgrepp så att
              våra unga människor inte ska hamna på den kriminella banan?
            </seg>
          </u>
          <note type="speaker" n="13059159">
            Anf. 149 ROGER HADDAD (FP):
          </note>
          <u who="roger_haddad_de36c7" xml:id="i-6cbe20659c7145fa-3" n="13cf69a1">
            <seg n="cc9306ff">
              Fru talman! Att förebygga brott i allmänhet och att se till att
              unga inte begår brott och hamnar i en kriminell bana är ett av
              våra viktigaste uppdrag i samhället. Vi politiker har ett stort
              ansvar att peka ut detta för våra myndigheter i deras prioriteringsarbete.
              Också kommunpolitiker har ett stort ansvar och en central roll
              när det gäller samverkan mellan socialtjänsten, skolan och polisen
              och det civila samhället, som jag inte har hört någon nämna i
              tidigare inlägg.
            </seg>
            <seg n="d7bb973f">
              Många brottsförebyggare i kommunerna och i stadsdelarna gör ett
              fantastiskt arbete med att nattvandra och finnas till som ett
              sätt att öka tryggheten och hålla en bra dialog med många ungdomar.
              Skolan har ett stort ansvar. Exempelvis kan frågan om skolk ha
              direkt inverkan på ungdomars kriminalitet. Om skolan och samhället
              har en bra koll på ungdomarna kan vi också förebygga att de hamnar
              i fel gäng och begår brott, oavsett om det handlar om snatteri
              eller annan typ av brott.
            </seg>
            <seg n="e259b533">
              Det är viktigt att samhället agerar direkt när unga begår brott.
              Därför vill jag starkt betona att vi också är kritiska mot myndigheter
              som inte lever upp till de mål som finns om snabbare handläggning
              av ungdomsärenden. Därför har regeringen givit Rikspolisstyrelsen
              i innevarande års regleringsbrev ett särskilt uppdrag att fokusera
              på och bekämpa ungdomsbrottslighet på ett tidigt stadium.
            </seg>
            <seg n="e9ce3da2">
              Folkpartiet driver också sedan tidigare frågan om att inrätta
              särskilda domstolar för unga brottslingar. För oss i Folkpartiet,
              fru talman, är det viktigt att unga som begår brott också ska
              få känna av en konsekvens från samhällets sida. Påföljden ungdomstjänst
              är bättre än böter och markerar tydligt samhällets syn på brott.
              Folkpartiet har länge och mycket tydligt drivit linjen att alla
              brott som begås av unga under 18 år, till och med under 15 år,
              också ska utredas.
            </seg>
            <seg n="a944cba2">
              Fru talman! Fokus måste ändå vara på det förebyggande arbetet.
              I justitieutskottets betänkande lyfter vi fram ett antal satsningar
              som regeringen har genomfört de senaste åren, som bland annat
              har resulterat i ett antal pilotverksamheter i landet. Jag vill
              särskilt betona vikten av verksamheter, till exempel närpolisen
              en lokal, permanent och synlig närpolis som finns ute i samhället
              och ute i stadsdelarna. Det räcker inte med kontaktpoliser. De
              är bra, Arhe Hamednaca, men vi måste ha närpoliser som åker ut
              i stadsdelarna. Det är inte bara fråga om att åka ut och dra ned
              rutan och säga hej till ungdomarna utan de ska finnas permanent
              lokalt i stadsdelen och jobba tydligt med skolan, näringslivet,
              föreningslivet och det civila samhället samt skapa förtroende
              och tillit mellan polisen och ungdomarna. Det tror jag på sikt
              är en av de mest effektiva åtgärderna som kommuner tillsammans
              med staten och andra aktörer i det civila samhället kan vidta
              för att förhindra att ungdomar över huvud taget hamnar i brottslighet.
            </seg>
            <seg n="bf9a796e">
              Regeringen har tidigare i ett betänkande från förra året fått
              ett antal förslag på satsningar för att motverka rekrytering till
              och underlätta avhopp från kriminella miljöer. Från Folkpartiets
              sida ser vi ett stort behov av den typen av insatser. En viktig
              åtgärd som nämndes i tidigare inlägg är så kallade sociala insatsgrupper
              där flera myndigheter och kommuner går ihop för att förebygga
              kriminalitet bland unga. Vi hoppas innerligt att detta förslag
              blir verklighet och att regeringen snart återkommer till riksdagen
              med ett batteri av insatser för ungdomar.
            </seg>
          </u>
          <note type="speaker" n="641654f2">
            Anf. 150 JOHAN LINANDER (C):
          </note>
          <u who="johan_linander_d5de22" xml:id="i-580e95c2ad5d3fad-3" n="8cf94daa">
            <seg n="069f72d0">
              Fru talman! Precis som vi har fått höra tidigare har det hänt
              mycket. Under förra mandatperioden satte regeringen i gång en
              lång rad viktiga utredningar på området. De gäller hur vi bekämpar
              ungdomskriminalitet och ser till att ungdomar inte hamnar i kriminalitet.
              Vi har tidigare hört om Mats Löfvings och Carin Götblads utredningar,
              och vi har dessutom Påföljdsutredningen som ser över hela påföljdssystemet
              inklusive det för unga lagöverträdare.
            </seg>
            <seg n="7c2c58d9">
              Det har också vidtagits en lång rad åtgärder, och en del av dem
              har ni hört om tidigare. Rikspolisstyrelsen har i regleringsbrevet
              för 2011 fått i uppdrag att på olika sätt stödja polismyndigheterna
              så att de kan hålla de lagstadgade tidsfristerna. Åklagarmyndigheten
              har också i sitt regleringsbrev fått i uppdrag att redovisa hur
              tidsfristerna hålls och vad som görs för att få ned genomströmningstiderna.
            </seg>
            <seg n="3006200a">
              Vi har även på senare år sett en snabb utveckling med nya lokala
              poliskontor, framför allt i Helsingfors, vilket är en förbättring.
              Det är just det som Roger Haddad var inne på, nämligen att vara
              närvarande och tillgängliga och synliga ute i bostadsområdena.
              Det är ett effektivt brottsförebyggande arbete. Det ska ställas
              mot den situation som vi hade före 2006, då polisstationer lades
              ned i en förskräcklig fart i hela landet.
            </seg>
            <seg n="4c82f821">
              När det gäller utredningsförslaget om sociala insatsgrupper är
              beslut på gång. Och förslaget om att avskaffa den särskilda regleringen
              av förundersökningsledarskap i ungdomsärenden bereds. Det kan
              också vara en viktig del för att utredningarna när de gäller unga
              lagöverträdare ska gå snabbare.
            </seg>
            <seg n="47b60acf">
              Vidare har vi fått särskilda ungdomsrotlar på större tingsrätter
              och särskilda ungdomsåklagare på en del åklagarkammare. Polisen
              i Helsingforss län har inrättat ett speciellt utredningscentrum
              för unga lagöverträdare. Vidare har Rikspolisstyrelsen tillsammans
              med länspolismästarna bestämt att 2011 ska ungdomsbrott vara ett
              särskilt prioriterat område.
            </seg>
            <seg n="0db8fe15">
              Fru talman! Det är glädjande att mycket har skett och att ännu
              mer är på gång. Därför känns tillkännagivandet i det här betänkandet
              som att slå in en öppen dörr. Det tillför ingenting, men det skadar
              väl inte heller. Därför behövs det inte ens, som vi ser det, en
              votering i frågan.
            </seg>
            <seg n="b26430ce">
              Med detta säger jag inte att allting är bra, för det är det inte.
              Fortfarande är handläggningstiderna för långa, och för många unga
              hamnar i kriminalitet. De tar steget från den där småbrottsligheten
              som är ganska vanlig, tyvärr, bland unga men som inte leder till
              vidare brottslighet. Men många går vidare och börjar begå grövre
              brott.
            </seg>
            <seg n="00053d3d">
              Det behövs fortfarande också ett tätare samarbete mellan skola,
              socialtjänst, polis och andra lokala företrädare. Det finns nu
              samverkansavtal mellan polisen och nästan alla kommuner i landet,
              och de är en viktig grund att arbeta vidare från.
            </seg>
            <seg n="c734207d">
              När vi talar om unga lagöverträdare måste jag också nämna alkohol
              och andra droger. Det hör tätt samman. Nolltolerans mot langning,
              snabb kontakt med föräldrarna, nära samarbete mellan polis och
              socialförvaltning är viktiga delar i det som kallas för Kronobergsmodellen.
              Kronobergsmodellen bör användas i hela landet, för den har visat
              sig vara effektiv för att minska tillgängligheten till alkohol
              för unga, och det har blivit färre misshandels- och skadegörelsebrott.
            </seg>
            <seg n="9742a0b2">
              Utöver detta skulle jag vilja poängtera behovet av att förbättra
              den slutna ungdomsvården. När unga har hamnat i kriminalitet är
              det viktigt att de får all hjälp som tänkas kan för att de ska
              kunna ta sig ur kriminaliteten och när de har avtjänat ett straff
              komma ut och i fortsättningen vara på den lagliga sidan. Om detta
              kommer också en proposition i slutet av den här månaden.
            </seg>
            <seg n="0667f4cf">
              Fru talman! Jag kan inte låta bli att ge några små kommentarer
              till det som Arhe Hamednaca tog upp i sitt anförande. Det lät
              nästan som att före 2006, när Alliansen vann valet och bildade
              regering, fanns det ingen arbetslöshet, ingen brottslighet och
              inga sociala problem. Om vi minns tillbaka fem år i tiden så var
              det ju inte riktigt så det var. Vi hade en hög arbetslöshet och
              en väldigt hög ungdomsarbetslöshet. De sociala problemen är stora
              nu, men de var stora då också.
            </seg>
            <seg n="6d931544">
              Vad man kan mäta kan vi diskutera. Till exempel gör Brottsförebyggande
              rådet en nationell trygghetsundersökning varje år. I fyra år i
              rad har de som svarat på denna undersökning sagt att de känner
              sig tryggare. Tidigare såg det inte riktigt ut så. Vi har vänt
              trenden. Svenska folket känner sig tryggare nu, åtminstone enligt
              den nationella trygghetsundersökningen som är den största undersökning
              som görs på det här området.
            </seg>
            <seg n="1947acd5">
              År 2010 minskade antalet anmälda brott i Sverige, och det är
              länge sedan det hände att trenden faktiskt vände. Det är väl för
              tidigt att säga att det kommer att fortsätta att minska, men vi
              kommer definitivt att arbeta för det.
            </seg>
            <seg n="5bfe83b0">
              Jag ska också säga något kort om de ökade klyftorna, även om
              tiden går, fru talman. Jag kommer inte ihåg om det var Socialdemokraternas
              valanalys i Helsingforss län eller Helsingforss stad som uttalade,
              ganska klokt, att även under Socialdemokraternas tid vid makten
              ökade klyftorna och att man som parti hade anledning att vara
              självkritisk.
            </seg>
            <seg n="d7f61054">
              Vi kan titta tillbaka på hur det såg ut under förra mandatperioden.
              Det kan vara intressant att göra eftersom den socialdemokratiska
              debattören i den här debatten tog upp frågan. Med det internationellt
              vedertagna sättet att mäta inkomstklyftor, den så kallade ginikoefficienten,
              minskade klyftorna i Sverige fram till den globala krisen hösten
              2008. Med Alliansens politik minskade utanförskapet och klyftorna,
              och det var tack vare att arbetslösheten minskade.
            </seg>
            <seg n="68766090">
              Sedan gjorde så klart krisen i Sverige som i alla andra länder
              att arbetslösheten ökade, tyvärr. Men tack vare en klok ekonomisk
              politik har vi nu Europas starkast växande ekonomi och en snabbt
              sjunkande arbetslöshet. Det kommer också att göra att klyftorna
              kommer att minska, för det är nödvändigt. Utanförskap är ofta
              en grogrund till kriminalitet.
            </seg>
            <seg n="4fdc5f4d">
              De här problemen måste bekämpas på alla områden, men det blir
              inte bättre av att hävda att någonting har varit på ett sätt som
              det faktiskt inte har varit. Med detta, fru talman, vill jag avsluta.
            </seg>
          </u>
          <note type="speaker" n="b9dc5358">
            Anf. 151 ARHE HAMEDNACA (S) replik:
          </note>
          <u who="arhe_hamednaca_d29b1c" xml:id="i-57093d5ccbb67c4a-1" n="7d1e1b09">
            <seg n="a5a894ba">
              Fru talman! Johan Linander sade i sin kommentar att jag har sagt
              att det inte fanns någon brottslighet före 2006. Jag har inte
              sagt det. Brottslighet har alltid funnits. Men de metoder som
              man använder och den politik som man bedriver var det som jag
              nämnde.
            </seg>
            <seg n="7a74ed99">
              Innan jag blev riksdagsledamot jobbade jag på fältet. Jag har
              jobbat på Fryshuset, framför allt med ungdomar. Jag vet hur samhället
              ser ut. Det har alltid funnits brottslighet. Men det har också
              funnits en politik som har minskat den. Det var det som jag sade.
            </seg>
            <seg n="0b3ffa31">
              Johan Linander säger att arbetslösheten har minskat sedan Alliansen
              tog över. Den har inte minskat, tvärtom, och den har ökat klyftorna
              i samhället.
            </seg>
            <seg n="f81a376f">
              För tre veckor sedan träffade jag 18 ungdomar i Rinkeby Folkets
              Hus. Ingen av dem hade jobb. De sade till mig: Ingen gör något
              för oss. Alternativet för oss kanske är något annat, brottslighet.
              Vad gör samhället? frågade de. Vad skulle jag säga till de här
              ungdomarna? Jag hoppas att några av dem lyssnar på den här debatten.
            </seg>
          </u>
          <note type="speaker" n="0ce5d9fd">
            Anf. 152 JOHAN LINANDER (C) replik:
          </note>
          <u who="johan_linander_d5de22" xml:id="i-580e95c2ad5d3fad-4" n="8cf94daa">
            <seg n="afa5ed72">
              Fru talman! Arhe Hamednaca kanske inte riktigt lyssnade på vad
              jag sade. Det var så att klyftorna minskade från 2006 fram till
              hösten 2008. Sedan har klyftorna ökat, definitivt, för det hänger
              så nära samman med hur vi lyckas med arbetslösheten i det här
              landet.
            </seg>
            <seg n="911cdea3">
              Vi lyckades få ned arbetslösheten. Vi minskade utanförskapet
              rejält. Sedan kom det en finanskris emellan som drabbade hela
              världen, åtminstone hela västvärlden. Då vore det väl märkligt
              om inte också Sverige hade varit drabbat som är ett väldigt exportberoende
              land. Men nu ser vi ju att vi har en enormt bra ekonomi och att
              arbetslösheten sjunker. Det kommer också att innebära att klyftorna
              minskar, och det är jätteviktigt. På det området är vi överens.
            </seg>
            <seg n="33828a1e">
              Jag vill också säga något om ungdomsarbetslösheten, även om den
              kanske inte riktigt ingår i den här debatten, fru talman. I sådant
              fall ber jag om ursäkt. Givetvis är det absolut nödvändigt att
              ungdomar kan få ett jobb. Men mycket av det som vi talar om här,
              unga lagöverträdare, handlar egentligen om något långt tidigare
              än när man kommer ut i arbetslivet. Det handlar om tiden redan
              under skolåren och i många fall om tiden redan innan ungdomarna
              blev straffmyndiga och hur samhället ska agera. Då måste det finnas
              ett nära samarbete mellan socialtjänst, skola och polis, för det
              är ofta polisen som ser de här, oftast killarna, 1214 år gamla,
              ute på stan där de inte borde vara.
            </seg>
            <seg n="fce72904">
              Det här samarbetet har vi gjort väldigt mycket för att förbättra.
              Och de samverkansavtal som nu finns mellan polisen och nästan
              samtliga kommuner i landet är jätteviktiga att arbeta vidare med.
              Jag har också mött kommunpolitiker som säger att detta är första
              gången som de har känt att polisen faktiskt har ett intresse av
              att samarbeta. Nu har vi styrt upp så att ett samarbete verkligen
              ska finnas. Det är en av de saker som vi har gjort, och jag har
              nämnt många fler tidigare.
            </seg>
          </u>
          <note type="speaker" n="25bcdac0">
            Anf. 153 ARHE HAMEDNACA (S) replik:
          </note>
          <u who="arhe_hamednaca_d29b1c" xml:id="i-57093d5ccbb67c4a-2" n="7d1e1b09">
            <seg n="4c7b3469">
              Fru talman! Den här debatten handlar inte om arbetslösheten,
              men den började sjunka redan under vår tid tack vare de politiska
              insatser som vi gjorde före 2006.
            </seg>
            <seg n="611f3457">
              Vad har du, Johan Linander, för kommentar till Riksrevisionens
              kritik mot regeringens bristande styrning och avsaknaden av brottsförebyggande
              arbete? Det är inte jag som säger detta utan Riksrevisionen.
            </seg>
            <seg n="28e718ad">
              Visst finns det samarbete i vissa områden. Det vet jag, för jag
              har arbetat i en frivilligorganisation och samarbetat med polis
              och kommunens socialtjänst. Men det finns fortfarande brister
              i samordningen av arbetet när det gäller ungdomsbrottslighet.
              Det är ett bekymmer.
            </seg>
            <seg n="d3a2747f">
              Prata inte bara om tiden före 2006! Nu är det ni som regerar
              och har ansvaret.
            </seg>
          </u>
          <note type="speaker" n="99062795">
            Anf. 154 JOHAN LINANDER (C) replik:
          </note>
          <u who="johan_linander_d5de22" xml:id="i-580e95c2ad5d3fad-5" n="8cf94daa">
            <seg n="6dbfbae4">
              Fru talman! Vi är glada att det är vi som regerar så att en lång
              rad verksamheter för att förbättra situationen kan sättas i sjön.
            </seg>
            <seg n="aa855c24">
              Jag vill dock påpeka att den riksrevisionsrapport som Arhe Hamednaca
              hänvisar till kom 2009 och tittade tillbaka i tiden. Den studerade
              alltså även åren före 2006, så ni får nog känna lite gemensam
              skuld.
            </seg>
            <seg n="af4723f2">
              Polisen är mycket svårstyrd. I polisorganisationskommittén är
              vi helt överens om att något måste ske med organisationen för
              att detta ska kunna styras upp. I dag har Rikspolischefen ett
              nästan omöjligt uppdrag. Han ska genomföra saker, men samtidigt
              driver 21 länspolismyndigheter och cheferna för dem den verksamhet
              som de själva önskar.
            </seg>
            <seg n="d3b99d7c">
              Vi är nog ganska överens om att det återstår mycket att göra
              för att färre ungdomar ska hamna i kriminalitet. Brott som begås
              av ungdomar och där ungdomar är brottsoffer ska utredas snabbare.
              Det är till stor skada att man ska gå och vänta under lång tid
              på att det man har gjort ska avgöras. Man kan hinna begå fler
              brott under tiden, och dessutom skapas det kanske fler brottsoffer.
            </seg>
            <seg n="ae2ac734">
              Det är viktigt att påpeka att de ungdomar som har hamnat fel
              i samhället och kommit in i kriminalitet och gäng redan under
              ungdomstiden måste få hjälp att komma ur kriminaliteten. Det är
              inte så enkelt att ta sig ur gängkriminalitet. Det krävs att samhället
              har resurser och medel att hjälpa dessa ungdomar.
            </seg>
          </u>
          <note type="speaker" n="e8b11997">
            Anf. 155 KENT EKEROTH (SD):
          </note>
          <u who="kent_ekeroth_3b89d3" xml:id="i-8fe07de92a22feb5-7" n="0e124a9f">
            <seg n="55c22376">
              Fru talman! När det gäller betänkandet om unga lagöverträdare
              valde SD att bilda en majoritet tillsammans med S, V och MP. Vi
              gjorde det för att vi ansåg att den utskottstext som blev resultatet
              av denna majoritet låg närmare vår ståndpunkt än den text som
              allianspartierna ursprungligen föreslog. Det gällde behovet av
              en snabbare hantering av ungdomsbrott. Men som Johan Linander
              sade verkar alla vara rörande överens i denna fråga, och det är
              ju bra.
            </seg>
            <seg n="f25bed5e">
              Vi förespråkar också en revidering av lagen med särskilda bestämmelser
              om unga lagöverträdare så att den endast ska omfatta personer
              som var under 18 år när gärningen begicks. Vi har sett flera fall
              i Sverige där personer som är mellan 18 och 21 år har begått fruktansvärda
              brott som våldtäkt, grov misshandel och så vidare, men på grund
              av denna lag har de fått alltför låga, ofta löjeväckande låga,
              straff. En 20-åring som misshandlar någon grovt har inte på något
              sätt förtjänat en mildare dom, vilket ofta blir fallet med dagens
              lagstiftning. Detta är helt oacceptabelt, menar vi. Lagen bör
              revideras så att de får det straff de förtjänar.
            </seg>
          </u>
          <note n="6b9b7691">
            Jag yrkar bifall till utskottets förslag under punkterna 1 och
            2 och bifall till reservation 4 under punkt 3.
          </note>
          <note type="speaker" n="d517b43e">
            Anf. 156 TUVE SKÅNBERG (KD):
          </note>
          <u who="tuve_skanberg_abfeb0" xml:id="i-6f81c4d4aa2cb995-0" n="ce944d6f">
            <seg n="29337d19">
              Fru talman! Ett återkommande kriminalpolitiskt debattämne är
              hur samhället ska reagera på ungdomars brottslighet, och det har
              vi ägnat oss åt i dag. Det är ett område som jag och Kristdemokraterna
              tycker är viktigt att vi debatterar; det finns mycket att göra
              här.
            </seg>
            <seg n="f6500882">
              Det går inte att tala om brott och straff utan att beröra det
              förebyggande arbetets roll. När kriminalvården får ta hand om
              en person är det många gånger mänskligt sett redan för sent för
              en genomgripande förändring.
            </seg>
            <seg n="9bd1c2ea">
              Föräldrarna och familjen är samhällets viktigaste brottsförebyggande
              resurs. Det skrev en statlig utredning för några år sedan. Inget
              barn föds till brottsling, men det föds in i en miljö där risken
              att utveckla ett brottsligt beteende kan vara större eller mindre.
              En trygg uppväxt med goda vuxna förebilder som förmedlar normer
              och värderingar med respekt för andra människors värde och integritet
              kan inte överskattas.
            </seg>
            <seg n="d06c6989">
              Om inte föräldrarna fungerar i detta avseende måste andra vuxna
              som finns runt omkring barnet ta på sig ansvaret. Det kan vara
              släktingar, lärare, idrottsledare, grannar, myndighetspersoner,
              föreningsaktiva och människor i kyrkor och samfund kort sagt vuxna
              som bryr sig. Normöverföringen från den äldre generationen till
              den yngre brister och måste bli bättre. Kontakten med en enda
              pålitlig vuxen under uppväxten kan betyda skillnaden mellan ett
              liv i eller utan kriminalitet.
            </seg>
            <seg n="e178223e">
              Ungdomen är, som vi redan har talat om, den mest brottsaktiva
              perioden i människors liv. Långt ifrån alla människor begår dock
              brott. Men i förening med det korta tidsperspektiv som många unga
              har och att ett helhetsgrepp gällande unga lagöverträdare inte
              alltid funnits överallt skapas en nyrekrytering till kriminella
              kretsar som inte kan ligga i vårt samhälles intresse.
            </seg>
            <seg n="73fd3ce6">
              Vi kristdemokrater ser vikten av att ha snabba åtgärder; det
              är en viktig väg. Att arbeta vidare för ökad samverkan mellan
              myndigheter och stärka stödet till föräldrar genom exempelvis
              familjerådslag och bekymringssamtal är en annan viktig åtgärd.
            </seg>
            <seg n="ec6790cc">
              Vi vet att brott begångna mot unga har ett stort mörkertal. Undersökningar
              visar att de vanligaste orsakerna till att unga valde att inte
              anmäla var att de inte trodde att polisen skulle få fast gärningsmannen,
              att de ändå inte skulle få tillbaka det stulna och att gärningsmannen
              inte skulle få något straff. Många unga redogjorde också för att
              reaktionen kom för sent.
            </seg>
            <seg n="24694bb1">
              Många unga väljer att inte anmäla de brott de utsätts för, visar
              statistiken som Brottsförebyggande rådet har tagit fram.
            </seg>
            <seg n="268d7f73">
              Akutmottagningarna landet över redovisar siffror på att de får
              in allt fler misshandelsfall. I stor utsträckning rör det sig
              om unga män. Samtidigt visar siffrorna från Brå att misshandeln
              minskar. Brås statistik utgår från antalet anmälningar, så detta
              tyder på att allt färre väljer att anmäla. Siffror från Södersjukhuset
              i Helsingfors visar att sex av tio låter bli att polisanmäla.
              När undersökningen gjordes förra gången, år 2000, var det fyra
              av tio.
            </seg>
            <seg n="a36b06f8">
              Skälet till att ungdomarna väljer att inte anmäla är enligt deras
              egen utsago rädsla för repressalier och att polisutredningarna
              har tagit för lång tid.
            </seg>
            <seg n="24251fc0">
              Detta förklarar varför många väljer att inte anmäla när de har
              blivit misshandlade. Man får plåster på såren men vill inte att
              dessa sår ska rivas upp flera månader eller till och med år efter
              att de, i alla fall i yttre fysisk mening, har läkt.
            </seg>
            <seg n="c009c848">
              Situationen för unga brottslingar mellan 15 och 20 år är inte
              densamma som för de äldre. De unga är oftare i början av en brottskarriär.
              Det är således ännu viktigare med en snabb hantering av deras
              ärenden för att bryta denna bana tidigt. Konsekvensen av den brottsliga
              gärningen måste vara tydligare och komma i nära anslutning till
              brottet. Hanteringen av unga lagöverträdare kräver också specialiserade
              kunskaper och erfarenheter, vilket man nu har förstått inom polisen
              och domstolsväsendet. Om en ung brottsling bemöts på ett professionellt
              och kompetent sätt kan detta bryta brottsliga beteenden.
            </seg>
            <seg n="013a3ebb">
              Det är också viktigt att den påföljd som dömda ungdomar får har
              fokus på vård och på att försöka förändra den unges totala livssituation
              utifrån dennes personlighet, bakgrund och förutsättningar.
            </seg>
            <seg n="f8da132b">
              Också familjen måste dras in i förändringen av den unges beteende.
              Det måste gå att stärka familjen på ett mycket mer riktat sätt.
              De unga behöver bli sedda och bemötta med respekt och ska inte
              i något avseende behandlas kränkande. Det är grundförutsättningen
              för allt konstruktivt behandlingsarbete.
            </seg>
            <seg n="2e3a72ec">
              Inom ramen för Påföljdsutredningen berörs detta område en hel
              del. Det är viktigt att detta inte helt bryts ut från den stora
              utredning som nu pågår.
            </seg>
            <seg n="ac1439ed">
              Likaså ska det sättas fokus på bättre utslussning från sluten
              ungdomsvård. Regeringen avser att återkomma till riksdagen med
              förslag på en strukturerad utslussning med utvecklade kontrollmöjligheter.
              Statens institutionsstyrelse har också fått ökade resurser för
              att kunna organisera en strukturerad utslussning.
            </seg>
            <seg n="f65b24ab">
              Med detta, fru talman, ser jag att vi för frågan framåt. Även
              om mycket återstår att göra är vi i alla fall på rätt väg.
            </seg>
          </u>
          <note type="speaker" n="842553c3">
            Anf. 157 MARIA FERM (MP):
          </note>
          <u who="maria_ferm_75a60e" xml:id="i-16b86377d0f6ec35-1" n="4921d7a6">
            <seg n="114c5464">
              Fru talman! Sverige är, jämfört med många andra länder, ett tryggt
              och säkert land att bo i. Vi har en internationellt sett låg brottslighet,
              och antalet grova brott minskar. Samtidigt visar undersökningar
              från bland annat Brottsförebyggande rådet att människor här upplever
              en allt större otrygghet i sin vardag. Allt fler människor uppger
              att de inte känner sig trygga när de går utomhus, och allt fler
              äldre och kvinnor uppger att de helst låter bli att gå utomhus
              när det är mörkt.
            </seg>
            <seg n="c439342a">
              Tre av fyra tillfrågade i Brås nationella trygghetsundersökning
              för år 2010 uppger att de upplever att brottsligheten ökar. Paradoxen
              är samtidigt att de som känner sig tryggast de unga männen är
              de som oftast begår och utsätts för brott. Känslan av bristande
              trygghet måste tas på allvar.
            </seg>
            <seg n="d5b9c8d3">
              Brås nationella trygghetsundersökning för år 2010 visar att 54
              procent av brotten mot person begås av en liten grupp i befolkningen
              på 1,3 procent där man även själv har utsatts för fyra eller fler
              brott av samma typ under år 2010. Detta är inte heller något nytt.
              Slutsatsen från Brås statistik är att den övervägande andelen
              brott mot person begås av kriminella män och riktas mot andra
              kriminella män något hårdraget. Samtidigt är mörkertalet stort.
            </seg>
            <seg n="08f4c59c">
              Min slutsats är att det finns ett stort behov i landet av att
              öka allmänhetens kunskap om vilka brott som begås, av vilka de
              begås, hur de begås och vilka straff som döms ut. När kunskapen
              ökar, då ökar också tryggheten. Det skulle vara välkommet med
              förslag från regeringen om detta inte bara förslag om att anställa
              fler poliser, bygga ut fängelser och öka övervakningen av allmänheten
              i landet.
            </seg>
            <seg n="2d8e2b37">
              I det nu aktuella betänkandet från justitieutskottet behandlas
              ett antal motioner från allmänna motionstiden. Det förslag som
              har vunnit majoritet i utskottet, med Socialdemokraterna, Vänsterpartiet,
              Miljöpartiet och även Sverigedemokraterna, innebär att regeringen
              ska återkomma med förslag om en snabbare rättslig prövning av
              ungdomsbrott.
            </seg>
            <seg n="4ebf45a5">
              Riksrevisionen har i sin redogörelse till riksdagen 2009 med
              anledning av en rapport om de rättsliga myndigheternas hantering
              av unga lagöverträdare anfört att myndigheter ofta inte uppfyller
              det krav på särskild skyndsamhet i handläggningen av ungdomsbrottsärenden
              som finns i lagen med särskilda bestämmelser om unga lagöverträdare,
              LUL. Handläggningstiderna är ofta för långa oavsett del av rättskedjan,
              allt från socialtjänst till domstolar. Regeringen har därefter
              givit ett antal myndigheter olika uppdrag för att försöka åtgärda
              de brister som Riksrevisionen har påpekat.
            </seg>
            <seg n="f84cd305">
              Problemen med att förundersökningar mot personer som är under
              18 år tar för lång tid och inte leder till slutliga avgöranden
              i tid är inget nytt. Problemen har uppmärksammats under en längre
              tid. Detsamma gäller att socialtjänsterna i kommunerna inte förmår
              agera förebyggande på tillräckligt effektivt sätt.
            </seg>
            <seg n="f41ef500">
              De åtgärder regeringen har beslutat om är lovvärda och kan vara
              steg i rätt riktning för att snabbare utreda ungdomsbrotten. Mot
              bakgrund av svårigheterna med att styra polisväsendet är jag dock
              skeptisk. Vi får hoppas att arbetet med att så småningom skapa
              den nya polismyndigheten kan skapa bättre förutsättningar.
            </seg>
            <seg n="38a673b0">
              Regeringens åtgärder är enligt min mening inte tillräckliga.
              Om vi från samhällets sida ska kunna åtgärda de 54 procent av
              brotten mot person som begås av de 1,3 procenten av befolkningen
              krävs uppenbarligen mer än uppdrag till myndigheter. Ett tillkännagivande
              från riksdagen till regeringen måste därför ske.
            </seg>
            <seg n="39f9d1a7">
              Jag skulle önska ett kraftigare fokus på åtgärder för att stödja
              kommunal socialtjänst, ökat fokus från polisen på kontaktsökande
              och kontaktskapande verksamhet och inte minst förebyggande kriminalunderrättelselett
              polisiärt arbete för att på förhand sätta in resurserna på rätt
              ställe och mot rätt personer. Det är ju inte någon särskilt stor
              nyhet vilka som främst begår dessa brott.
            </seg>
            <seg n="83f054ae">
              Justitieutskottet föreslår därför att regeringen ska återkomma
              med förslag om snabbare rättslig prövning av ungdomsbrott. Jag
              kan inte annat än välkomna det.
            </seg>
          </u>
          <note type="speaker" n="442570dc">
            Anf. 158 ROGER HADDAD (FP) replik:
          </note>
          <u who="roger_haddad_de36c7" xml:id="i-6cbe20659c7145fa-4" n="13cf69a1">
            <seg n="816bb3bb">
              Fru talman! Maria Ferm från Miljöpartiet hade ett par meningar
              som jag reagerade på. Hon kritiserade regeringen för att vi bara
              satsar på fler poliser, fängelser och tuffa tag.
            </seg>
            <seg n="35fd8e92">
              Jag är lite besviken på den beskrivningen, utifrån vad Folkpartiet
              och mina allianskolleger har sagt i talarstolen. Vi har fokuserat
              på det kommunala samarbetet med socialtjänsten. Flera av oss har
              betonat hur viktigt det är med kommunernas roll och med skolan.
              Vi har inte nämnt det i den här debatten, men regeringen har faktiskt
              jobbat mycket med våldsbrott mot kvinnor och hedersrelaterat våld.
              Man har tagit fram handlingsplaner. Man har anslagit en miljard
              kronor till länsstyrelserna som ska fördelas ut till kommunerna.
              Det görs alltså flera saker.
            </seg>
            <seg n="f97a4eed">
              Det är klart att regeringen och staten har ansvar. Men jag hörde
              inget i inlägget om vad man kan göra på kommunal nivå, vad föreningslivet
              och andra aktörer kan göra. Allt kan ju inte regeringen göra.
              Det hoppas jag att även Miljöpartiet tycker.
            </seg>
          </u>
          <note type="speaker" n="27842c35">
            Anf. 159 MARIA FERM (MP) replik:
          </note>
          <u who="maria_ferm_75a60e" xml:id="i-16b86377d0f6ec35-2" n="4921d7a6">
            <seg n="045200e4">
              Fru talman! Självfallet tycker jag inte att regeringen kan göra
              allt det vore mycket märkligt. Däremot kan man se att det under
              de senaste åren har blivit ökade klyftor i samhället och att regeringen
              under en tid av brinnande finanskris inte har försökt åtgärda
              arbetslösheten utan snarare har fokuserat på att sänka skatterna,
              mest för dem som redan har väldigt mycket.
            </seg>
            <seg n="54a72a0a">
              Det är något som jag inte tror är särskilt bra för att få människor
              att få framtidstro och satsa på arbete och utbildning utan något
              som snarare skulle kunna öka otryggheten och kriminaliteten i
              samhället.
            </seg>
            <seg n="7b5b24b3">
              Vad gäller förebyggande arbete är det självfallet lovvärt att
              de frågorna tas upp även från de borgerliga partiernas håll. Jag
              hörde tidigare att Johan Linander sade att det knappast behövs
              en votering i frågan om snabbare rättsliga åtgärder, att det inte
              är något som skadar. Att det inte skulle behövas en votering får
              jag väl hoppas syftar på att man faktiskt är överens, och då kan
              man ju hoppas att ni sedan kommer att rösta för detta i riksdagen,
              så att vi får en helt enig riksdag bakom snabbare åtgärder.
            </seg>
          </u>
          <note type="speaker" n="6b139d62">
            Anf. 160 ROGER HADDAD (FP) replik:
          </note>
          <u who="roger_haddad_de36c7" xml:id="i-6cbe20659c7145fa-5" n="13cf69a1">
            <seg n="512e2935">
              Fru talman! Jag kan lugna Maria Ferm när det gäller handläggningstiden.
              Ingen av oss har ju undvikit det ämnet. I princip samtliga inlägg
              har berört den samlade kritik som finns mot myndigheter som inte
              lever upp till målen. Det finns alltså en bred enighet i utskottet
              när det gäller handläggningstider, och det tycker jag är bra.
            </seg>
            <seg n="00067d32">
              Maria Ferm och Miljöpartiet försöker här med en socialdemokratisk
              variant och pekar på ökade klyftor och att den här regeringen
              inte har tagit sitt ansvar. Jag har inte den bilden. Vi har satsat
              på vuxenutbildning, vi har satsat på yrkesvux, vi gör om hela
              gymnasieskolan och hela grundskolan, vi satsar på antimobbningsprogram
              och så vidare.
            </seg>
            <seg n="852a1647">
              Flera av de åtgärderna som både Miljöpartiet och tidigare Socialdemokraterna
              har varit inne på har man röstat emot. Det känner jag igen som
              skolpolitiker i kommunen. Oavsett om det har gällt ordning och
              reda i klassrummen eller på skolan eller antimobbningsrutiner
              säger man att vi tar i för hårt. Samtidigt har flera gått upp
              och sagt att detta indirekt berör ordning och reda, situationen
              i skolan, om ungdomar avbryter sina studier och hamnar i kriminalitet
              och annat.
            </seg>
            <seg n="186f6deb">
              Vi har lite olika bilder av vad vi gör och inte gör.
            </seg>
          </u>
          <note type="speaker" n="5368a494">
            Anf. 161 MARIA FERM (MP) replik:
          </note>
          <u who="maria_ferm_75a60e" xml:id="i-16b86377d0f6ec35-3" n="4921d7a6">
            <seg n="2132e1f6">
              Fru talman! Det stämmer verkligen att vi har olika bilder av
              vad som görs och inte görs. Roger Haddad talade tidigare om att
              vi även måste fråga oss vad kommunernas ansvar är och att allt
              ansvar inte kan vara regeringens. Men under de senaste åren då
              vi har haft en finanskris gav ni inte kommunerna tillräckligt
              med resurser. Det gjorde att man var tvungen att göra stora nedskärningar
              inom välfärden, vården och skolan. Jag tycker att det hade varit
              mycket bättre att se till att man inte hade behövt göra dessa
              nedskärningar. Man kunde kanske se till att ungdomspsykiatrin
              kunde ha öppet även på sommaren för att människor inte ska falla
              utanför under dessa perioder.
            </seg>
            <seg n="c56160bc">
              Man har faktiskt satsat på att arbeta för att anställa allt fler
              poliser men kanske inte för att öka effektiviteten inom polisen
              eller för att se till att fler brott kan klaras upp så att det
              blir mer effektivt. Det har varit mycket kvantitet men inte lika
              mycket kvalitet från ert håll.
            </seg>
          </u>
          <note type="speaker" n="4b669990">
            Anf. 162 LENA OLSSON (V):
          </note>
          <u who="lena_olsson_656dbf" xml:id="i-0ea5b3b90161f994-0" n="f0b39328">
            <seg n="9b39a22d">
              Fru talman! Jag kan instämma i mycket av det som föregående talare
              sade. Jag kan också instämma i en hel del av det som Socialdemokraterna
              har sagt.
            </seg>
            <seg n="dc4017a5">
              När det gäller motionsbetänkandet om unga lagöverträdare var
              revisorernas kritik förödande hård när den kom för ungefär ett
              år sedan. Man kan säga att regeringen hade i stort sett noll koll,
              som man brukar säga på vardagsspråk, på hur långa utredningstider
              det var trots att man skyndsamt ska vidta åtgärder när det gäller
              unga.
            </seg>
            <seg n="8f5a8088">
              Vi i Vänsterpartiet är glada i dag för att vi har en utskottsmajoritet
              när det gäller handläggningen av ungdomsbrottsutredningar.
            </seg>
            <seg n="8382cd89">
              Jag behöver inte upprepa så mycket av det som har sagts. Men
              jag hörde att Centerns Johan Linander och Moderaternas Helena
              Bouveng efterlyste mer åtgärder i detta betänkande. Det är inte
              så mycket från er själva heller i detta betänkande. Men det blir
              mycket på det sättet när man ska prata om förebyggande åtgärder.
              Då ska vi inte bara snäva in oss på själva justitieutskottet.
            </seg>
            <seg n="f42fc846">
              Vänsterpartiet och övriga rödgröna partier lägger fram åtskilliga
              förslag när det gäller åtgärder för att förebygga brottslighet,
              så att vi slipper detta i så hög grad som möjligt. Det kan handla
              om till exempel bättre stöd till kommunerna, mer resurser och
              mer personal i skolan och på dagis. Det är förebyggande åtgärder.
            </seg>
            <seg n="c138cb16">
              Alla ni här i kammaren har säkert hört att det har kommit en
              bok som heter Jämlikhetsanden . Där konstaterar man efter 40 års
              forskning att jämlika samhällen också har mindre kriminalitet.
              Detta är mycket viktigt.
            </seg>
            <seg n="ce910ca1">
              Forskning pekar också på att ett samhälle med stora ekonomiska
              klyftor är grogrunden för kriminalitet. Så är det.
            </seg>
            <seg n="c95442fd">
              Jag vill passa på att säga till Alliansen att när det gäller
              förebyggande åtgärder ser vi en helhet. Vad ser ni? Ni ser punktinsatser
              på just detta område. Men man måste se helheten.
            </seg>
            <seg n="0cfc3423">
              Som Maria Ferm sade är det en ensidig satsning på bara poliser.
              Men de kommer in när skadan redan är skedd. Men detta arbete måste
              börja långt tidigare. Visst är det bra med synliga och många poliser.
              Men de har inte heller blivit så synliga som ni ville. Det fick
              vi höra i utskottet när rikspolischefen var hos oss.
            </seg>
            <seg n="cef3db28">
              Jag skulle därför vilja höra varför vi är så fattiga när det
              gäller förslag. Förstår ni inte att detta inte går ihop för er
              del? Just när skadan är skedd ska man komma med ett batteri av
              åtgärder i stället för att förebygga. I stället anklagar ni oss
              för att vi inte kommer med några förslag kanske inte just i detta
              betänkande men på alla andra områden här i riksdagen.
            </seg>
            <seg n="5d29b0af">
              Fru talman! Jag vill ta upp utskottets ställningstagande när
              det gäller reservation 4 från Sverigedemokraterna. Där står följande:
            </seg>
            <seg n="e67762c1">
              Utskottet ställer sig positivt till vad som anförs i yrkandet
              i Ju343 om att överväga möjligheten att införa helgavskiljning.
            </seg>
            <seg n="ee660031">
              Från Vänsterpartiet är vi inte alls positiva till detta. Men
              vi kan ändå stå bakom detta eftersom utskottet avstyrker motionen.
              Jag får kanske själv ta på mig detta misstag eftersom jag inte
              var med vid justeringen av betänkandet för att informera vederbörande.
              Men jag vill ändå säga detta så att ni vet det.
            </seg>
            <seg n="07932887">
              Övriga ställningstaganden tycker jag är bra.
            </seg>
          </u>
          <note n="2d381def">
            I detta anförande instämde Marianne Berg och Jonas Sjöstedt (båda
            V) samt Arhe Hamednaca (S).
          </note>
          <note type="speaker" n="462caaed">
            Anf. 163 HELENA BOUVENG (M) replik:
          </note>
          <u who="helena_bouveng_63a0a5" xml:id="i-7a8dae5051025498-1" n="de4b912d">
            <seg n="eac9c073">
              Fru talman! Det var en stor svada från Lena Olsson, men jag hörde
              få förslag. Det handlade om mer resurser till kommunerna. Sedan
              var det klart med era tankar om hur man faktiskt ska förebygga
              att unga människor begår brott. Men jag kunde höra få konkreta
              förslag.
            </seg>
            <seg n="4247a377">
              Jag kan ändå konstatera att Vänsterpartiet från början inte ens
              var med på satsningen på 20 000 poliser som faktiskt gör att det
              finns en närvaro av poliser även där våra ungdomar finns. Det
              var ni inte riktigt med på. Jag hoppas att ni är med på det i
              dag.
            </seg>
            <seg n="b64e6aa0">
              I mitt anförande var jag ganska tydlig med att det är fler åtgärder
              och fler paket som faktiskt är på gång. Denna regering om någon
              har faktiskt valt att ha en helhetssyn, inte minst utifrån Mats
              Löfvings och Carin Götblads uppdrag. Vi har klart deklarerat att
              det faktiskt inte bara handlar om poliser och straff, utan vi
              tror mycket på samarbete myndigheter emellan, människor emellan
              och organisationer emellan. Vi tror också att det är viktigt att
              vi vågar identifiera de riskfaktorer som faktiskt finns på flera
              olika områden, att de identifieras tidigt och att vi faktiskt
              vågar stötta här.
            </seg>
            <seg n="5086dc53">
              Tycker inte Lena Olsson att det är ett sätt att faktiskt ta ett
              helhetsgrepp?
            </seg>
          </u>
          <note type="speaker" n="218e51fc">
            Anf. 164 LENA OLSSON (V) replik:
          </note>
          <u who="lena_olsson_656dbf" xml:id="i-0ea5b3b90161f994-1" n="f0b39328">
            <seg n="38d39dd8">
              Fru talman! Helena Bouveng åberopar Carin Götblad, och det är
              positivt att ni tycker så. Men när du var uppe i talarstolen sade
              du att det var ett fattigdomsbevis från vårt håll att vi inte
              hade några förslag. Nu står du och säger att jag bara nämnde kommunerna.
              Hade du lyssnat hade du hört att jag också sade att det behövs
              fler lärare i skolan och att det behövs en större personaltäthet
              på dagis. Men du kanske inte lyssnade på det.
            </seg>
            <seg n="54ab2608">
              När det gäller detta med 20 000 poliser är det bra att vi har
              synliga poliser. Vi har aldrig satt en siffra när det gäller hur
              många vi ska ha varken bu eller bä. Däremot har jag i varenda
              budgetdebatt tagit upp att Vänsterpartiet vill ha en utredning
              om polisens effektivitet. Jag tror faktiskt att polisen skulle
              bli bra mycket effektivare om vi kunde slå ihop de 21 polismyndigheterna
              till 1 eftersom de spretar ganska kraftigt åt alla håll och prioriterar
              olika saker. Det är en sak som man skulle kunna göra. Det har
              tillsatts en utredning som arbetar med detta. Men också rikspolischefen
              och många polismyndigheter efterfrågar just detta.
            </seg>
            <seg n="94f8b5dd">
              Men jag tycker inte att du ska stå och beskylla oss för att vi
              inte har tillräckligt med förslag. Ni prioriterar faktiskt ökade
              klyftor. Barnfattigdomen har växt när ni har suttit vid makten,
              och det är ingenting som kommer att minska kriminaliteten, det
              är jag ganska säker på.
            </seg>
          </u>
          <note type="speaker" n="2f82f6a2">
            Anf. 165 HELENA BOUVENG (M) replik:
          </note>
          <u who="helena_bouveng_63a0a5" xml:id="i-7a8dae5051025498-2" n="de4b912d">
            <seg n="a466219c">
              Fru talman! Jag vet inte hur många gånger jag har sagt 20 000
              poliser, och det gäller också alla mina allianskamrater här. Det
              är ingenting som vi behöver diskutera här.
            </seg>
            <seg n="156d9963">
              Jag tror definitivt att vi kan öka effektiviteten hos polisen
              så att vi får mer polis för pengarna. Det tittar vi också på.
              Jag tror att vi kan få ut mer av den polis som vi har. Det håller
              jag helt med om.
            </seg>
            <seg n="37478a92">
              Du säger att vi har en politik som skulle prioritera klyftor.
              Det är precis tvärtom. Är det någon regering som har prioriterat
              att fler människor kommer i arbete så är det den här. Vi hade
              en finanskris 2008. Tyvärr är det ofta de som står längst bort
              från arbetsmarknaden som inte kommer med på tåget. Med de insatser
              som görs nu är vi väldigt tydliga med att de som står på perrongen
              finanskris efter finanskris inte ska stå kvar där, utan vi ska
              håva in varenda människa som vill ta ett arbete.
            </seg>
            <seg n="b129c3f0">
              Johan Linander redovisade att de ökande klyftorna har funnits
              under en väldigt lång regeringsmakt som vi inte hade. Det viktigaste
              för att få bort de här klyftorna är att fler människor kommer
              i arbete, och där har vi varit framgångsrika. Vi har en politik
              som gör att vi har en stark ekonomi, och det gör det möjligt för
              fler människor att få arbete.
            </seg>
            <seg n="868d62d0">
              Sedan pratar du om fattigdomsbevis. Du pratar exempelvis om fler
              lärare i en klass. Jag tycker inte att det är att ta ett helhetsgrepp.
              Jag tror att man måste våga titta på forskningen och på det som
              bland annat Götblad och Löfving har kommit fram till, nämligen
              att det finns flera olika riskfaktorer. Det är där vi måste sätta
              in klutarna, och det ordentligt.
            </seg>
          </u>
          <note type="speaker" n="57879f34">
            Anf. 166 LENA OLSSON (V) replik:
          </note>
          <u who="lena_olsson_656dbf" xml:id="i-0ea5b3b90161f994-2" n="f0b39328">
            <seg n="67ac231d">
              Fru talman! Det går att tolka vad man säger hur som helst. Men
              hur kan man som alliansföreträdare säga att arbetslösheten minskar
              när den ökar? Hur kan man debattera ett utskottsbetänkande om
              unga lagöverträdare när arbetslösheten för ungdomar är så hög?
              Det är katastrof att ni inte satsar mer för att få in vår framtid
              på arbetsmarknaden.
            </seg>
            <seg n="c7450369">
              Ni skyller på finanskrisen, och gör ni inte det skyller ni på
              en före detta regering. Men nu har snart suttit i fem år. Ni måste
              sluta att skylla ifrån er och ta regeringsansvar. Så är det.
            </seg>
            <seg n="ecc16a6e">
              Att satsa på förebyggande åtgärder är att satsa på minskade ekonomiska
              klyftor. Det går jättebra att åka omkring i Europa eller världen
              och tala om att man har världens bästa ekonomi. Man behöver bara
              titta sig omkring. Järnvägen håller på att rasa ihop, arbetslösheten
              är hög och sjuka människor far väldigt illa, men vi har det bra
              ställt med finanserna.
            </seg>
          </u>
          <note n="1e2c1f50">
            Överläggningen var härmed avslutad.
          </note>
          <note n="160b696e">
            23 § Kommissionens arbetsprogram för 2011
          </note>
          <note n="e62f6673">
            Föredrogs
          </note>
          <note type="speaker" n="803379a6">
            Anf. 167 PATRIK BJÖRCK (S):
          </note>
          <u who="patrik_bjorck_7044f9" xml:id="i-f4b04e3cf8175a42-0" n="66bc35b4">
            <seg n="a65320db">
              Fru talman! Vi har i dag att behandla utrikesutskottets utlåtande
              UU11 Kommissionens arbetsprogram för 2011 . Det innehåller fem
              huvudområden. I mitt anförande ska jag framför allt fokusera på
              området hållbar tillväxt och ökad sysselsättning. Kenneth G Forslund
              kommer i ett senare anförande att ta upp andra aspekter på arbetsprogrammet.
            </seg>
            <seg n="da272c11">
              Sysselsättningen, jobben och arbetslösheten är de viktigaste,
              tuffaste och tyngsta utmaningarna för Sverige, Europa, EU och
              världen.
            </seg>
            <seg n="1cd17759">
              Vi socialdemokrater vill i utlåtandet över det här arbetsprogrammet
              lägga till och poängtera att Europas framtid inte ligger i att
              konkurrera med låga löner. Europa ska konkurrera med kompetens.
              Ska vi lyckas med det krävs det offentliga investeringar i utbildning,
              forskning och innovationsfrämjande insatser. För oss socialdemokrater
              är stark konkurrenskraft förknippad med ett väl fungerande arbetsrättsligt
              skydd för arbetstagarna, trygga anställningar och goda arbetsvillkor.
            </seg>
            <seg n="fd250c95">
              Framtidens EU måste vara ett socialt EU. Samtidigt är det viktigt
              att slå fast att medlemsländerna själva ska behålla ansvaret för
              sysselsättningspolitik och välfärdspolitik.
            </seg>
            <seg n="d23dde2b">
              Inför 2011 präglas EU av stora ekonomiska svårigheter och alarmerande
              hög arbetslöshet. Även om det finns positiva tecken på återhämtning
              av ekonomin förväntas tillväxten inom EU-området bli låg det kommande
              året. Den höga arbetslösheten riskerar att leda till en tudelning
              av samhället där en stor och växande grupp mer eller mindre permanent
              ratas på arbetsmarknaden och hänvisas till ett liv i fattigdom.
            </seg>
            <seg n="76c708a8">
              Ungdomsarbetslösheten är särskilt allvarlig. Den finns i hela
              EU men särskilt i Sverige. I Sverige ligger ungdomsarbetslösheten
              på en mycket hög nivå. De ungdomar som saknar tillräckligt kompetens
              från skolan riskerar att få det mycket svårt att ta sig in på
              arbetsmarknaden även när tillväxten tar fart. Ungdomarnas framtidstro
              och möjligheter är EU:s viktigaste tillgång. Insatser för att
              minska klyftorna i samhället, höjd kvalitet och bättre resultat
              i skolan liksom investeringar för att skapa nya chanser för den
              som hoppat av skolan eller hamnat snett är helt nödvändiga.
            </seg>
            <seg n="d3c918e1">
              Vi vill i det här sammanhanget lyfta fram de prioriteringar vi
              vill se i EU-samarbetet och markera vår ståndpunkt när det gäller
              de två lagstiftningsinitiativ som planeras under 2011.
            </seg>
            <seg n="2fc0d683">
              Våra prioriteringar börjar med en aktiv arbetslöshetsbekämpning.
              Att bekämpa arbetslösheten måste ges högsta prioritet inom EU.
              Risken för att människor permanent ställs utanför arbetsmarknaden
              och hänvisas till ett marginaliserat liv i fattigdom måste tas
              på största allvar. Arbetslösheten bekämpas inte med sämre villkor
              utan med en aktiv arbetsmarknadspolitik och investeringar i välfärd
              och företagande. En modern arbetsmarknadspolitik måste investera
              i kunskap för rörlighet och konkurrenskraft. En utbredd arbetslöshet
              bland ungdomar är ett av de allvarligaste hoten mot tillväxt och
              sysselsättning. Det krävs kraftfulla åtgärder för att ge arbetslösa
              ungdomar chansen att etablera sig på arbetsmarknaden genom utbildning
              och praktik som leder till jobb.
            </seg>
            <seg n="2d1eb522">
              Vi ska konkurrera med kompetens. Förmågan att utveckla nya jobb
              och nya företag avgörs av befolkningens kunskaper och kompetens.
              För att hantera risken för ökande strukturell arbetslöshet bland
              dem som har låg utbildning eller en utbildning som inte är relevant
              krävs en aktiv arbetsmarknadspolitik och trygghetssystem som kan
              utgöra bryggor från de gamla till de nya jobben som växer fram.
            </seg>
            <seg n="e6763c58">
              Det krävs en arbetslinje som vilar på en utbildningslinje, och
              vi socialdemokrater vill se en politik inom EU som öppnar dörrar
              för ett livslångt lärande med återkommande möjligheter att lära
              nytt. Det behövs investeringar, kunskap och kvalitet på alla nivåer
              från grundläggande utbildning till spetsforskning.
            </seg>
            <seg n="d1159d51">
              Vi ska bekämpa social dumpning och låglönekonkurrens. Rörlighet
              över gränserna och öppenhet inför invandring är viktiga drivkrafter
              för ekonomisk utveckling. Därför är det angeläget att ge människor
              möjligheter att röra sig fritt på den europeiska arbetsmarknaden.
              Men, fru talman, och detta är själva poängen, det får inte användas
              som förevändning för att pressa arbetstagarnas villkor nedåt.
              EU måste agera mycket tydligare mot handel med människor för arbetskraftsexploatering.
            </seg>
            <seg n="cee7e355">
              Domslut som i Laval- och Rüffertfallen med flera visar att marknadskrafternas
              frihet har fått företräde framför de fackliga organisationernas
              möjligheter att hävda rimliga arbetsvillkor för sina medlemmar.
              En sådan utveckling innebär även problem med konkurrensneutralitet
              mellan företag på samma marknad. EU bör anta ett juridiskt bindande
              protokoll som tydliggör fackliga rättigheter.
            </seg>
            <seg n="62c7ac48">
              Vi ska arbeta för jämställdhet mellan kvinnor och män. Allt fler
              kvinnor förvärvsarbetar. Deras sysselsättningsgrad är emellertid
              fortfarande lägre än männens trots att fler kvinnor än män studerar
              och har universitetsexamen. Den finansiella krisen och budgetnedskärningar
              i dess spår riskerar att drabba kvinnor särskilt hårt. Fördelningen
              av familjeansvaret är fortfarande ojämlikt.
            </seg>
            <seg n="28803e10">
              En väl utbyggd barnomsorg av hög kvalitet och till låg avgift,
              fungerande äldreomsorg samt föräldraförsäkring är viktiga delar
              för att åstadkomma hållbar tillväxt och ökad sysselsättning.
            </seg>
            <seg n="61a5e940">
              Vi har också den demografiska utmaningen. Medlemsländerna inom
              EU går mot en allt högre andel äldre i befolkningen. Allt färre
              ska försörja allt fler. För att kunna konkurrera på en allt hårdare
              global marknad krävs att fler arbetar mer och längre. Därför måste
              arbetsvillkor och arbetsmiljö utformas så att människor inte slits
              ut i förtid i arbetslivet. En förbättrad arbetsmiljö förutsätter
              insatser mot social dumpning och starka fackliga organisationer.
            </seg>
            <seg n="c751156c">
              När det gäller de aviserade lagstiftningsinitiativen under 2011
              vill vi kommentera följande. Jag börjar med utstationeringsdirektivet.
              Rörlighet över gränser och öppenhet inför invandring är, som jag
              tidigare konstaterade, viktiga drivkrafter för ekonomisk utveckling.
              Men detta får inte användas som en förevändning för att försämra
              arbetstagarnas villkor. För oss socialdemokrater är det självklart
              att de som arbetar i Sverige ska ha lika lön och lika villkor
              oavsett varifrån de kommer. Svenska kollektivavtal ska gälla alla
              som arbetar på svensk arbetsmarknad.
            </seg>
            <seg n="c1ac0d7c">
              Eftersom det finns en uppenbar risk för social dumpning och successivt
              sänkta löner är utstationeringsdirektivets utformning central
              för att säkerställa likvärdiga villkor för alla anställda i ett
              land. När utstationeringsdirektivet antogs av Europaparlamentet
              och ministerrådet rådde bred enighet om att direktivet skulle
              utgöra en lägsta nivå för de löne- och anställningsvillkor som
              ett värdland kan kräva.
            </seg>
            <seg n="0db8dd3c">
              EU-domstolen har dock i sina domar valt att tolka direktivet
              som ett tak, det vill säga domstolen har angivit en högsta nivå
              för de villkor som kan avkrävas ett gästande företag. Därför krävs
              nya politiska initiativ för att säkerställa karaktären av minimidirektiv
              så att likabehandling av löntagare kan garanteras.
            </seg>
            <seg n="45581a03">
              Domarna i Laval- och Rüffertmålen berör hela den europeiska arbetsmarknaden.
              Det har lett till stor oro och obalans i Europa. EU-domstolen
              har slagit in på en väg där löne- och anställningsvillkor blir
              ett konkurrensmedel i Europa. De initiativ kommissionen aviserat
              om översyn av utstationeringsdirektivet måste leda till att de
              inskränkningar av de fackliga rättigheterna som domarna i Laval-
              och Rüffertmålen gav upphov till elimineras.
            </seg>
            <seg n="aa6c82b2">
              Nästa punkt jag vill ta upp gäller arbetstidsdirektivet. Arbetstidens
              omfattning och förläggning är en grundläggande fråga för arbetstagarnas
              villkor och hälsa. Vi socialdemokrater har därför varit tillskyndare
              av ett arbetstidsdirektiv som omfattar hela arbetsmarknaden inom
              EU och motsatt oss den så kallade opt-out-möjligheten. Det nu
              gällande arbetstidsdirektivet innehåller en opt-out-möjlighet
              som i dag utnyttjas av allt fler medlemsländer. I många länder
              finns det en koppling till hur domstolen tolkat reglerna om jourtjänstgöring.
            </seg>
            <seg n="140f26da">
              Kommissionens aviserade översyn presenteras som två möjliga vägar,
              antingen en mer begränsad översyn som framför allt skulle gälla
              jourtjänstgöring och opt-out, eller en mer omfattande översyn
              som skulle gälla i princip hela direktivet. Vi socialdemokrater
              förordar en begränsad översyn av direktivet och förutsätter att
              parterna ges en viktig roll i denna översyn.
            </seg>
            <seg n="e1557495">
              Fru talman! Det har under en längre tid funnits anledning att
              ifrågasätta regeringens syften och motiv. Det gäller hur man hanterat
              Lavaldomen, som jag relaterade till, med det finns många andra
              sådana exempel. Arbetsmarknadsutskottet hade överläggning med
              regeringen den 15 februari om den svenska ståndpunkten gällande
              rådsslutsatser om kommissionens sysselsättningsrapport. Regeringen
              företräddes där av statssekreterare Bettina Kashefi. När överläggningen
              inleddes presenterade företrädare för Socialdemokraterna ett dokument
              med förslag till ändringar av den svenska ståndpunkten. Med utgångspunkt
              i dokumentets skrivningar föreslogs ändringar i regeringens ståndpunkt
              enligt följande:
            </seg>
            <seg n="b93b0971">
              Ett tillägg om att inskärpa behovet av ökade investeringar i
              utbildning och kompetensutveckling, ett tillägg om behovet av
              insatser för att förhindra social dumpning och konkurrens genom
              låga löner samt en ändring så att det tydligare betonas att förslag
              som leder till att EU, eller den svenska staten, ska lägga sig
              i lönebildningen är oacceptabla och måste avvisas.
            </seg>
            <seg n="7eaf62d0">
              Här ville inte regeringen ta ställning mot social dumpning och
              eländeskonkurrens. Det är mycket anmärkningsvärt men tyvärr också
              väldigt talande för regeringens politik. Det bekräftar bilden
              av en regering som låter den svenska modellen utsättas för så
              hårda utmaningar att den är hotad. Regeringen står passivt bredvid
              och låter detta ske.
            </seg>
            <seg n="47a9dbe6">
              Fru talman! Utvecklingen i EU är i ett kritiskt skede. Bland
              annat diskuteras att EU ska kunna påverka medlemsstaternas lönebildning.
              Det går inte att vara passiv och avvakta utvecklingen. Sveriges
              regering måste driva svenska intressen. Jobben ska ha högsta prioritet
              i EU-samarbetet. EU får inte delas upp i A- och B-lag. Regleringen
              av finanssektorn måste stärkas.
            </seg>
            <seg n="a9c5a343">
              Tyvärr har regeringen inte lyckats uttrycka vad den tycker i
              dessa frågor. Det duger inte. Jag yrkar bifall till reservation
              nr 1.
            </seg>
          </u>
          <note n="28bdaca3">
            I detta anförande instämde Johan Andersson och Ann-Christin Ahlberg
            (båda S).
          </note>
          <note type="speaker" n="f936c257">
            Anf. 168 VALTER MUTT (MP):
          </note>
          <u who="valter_mutt_7861ee" xml:id="i-ef14821f9b98ee9b-0" n="69f2af89">
            <seg n="7b3f4321">
              Fru talman! EU-kommissionen har inte längre någon grön kommissionär,
              och måhända är det då föga överraskande att kommissionens förslag
              till arbetsprogram för 2011 tonar fram tämligen grått och fantasilöst.
              Mantralikt betonas vissa signalord, och i det här kommissionsdokumentet
              heter mellanrubrikerna sådant som Smart tillväxt, Hållbar tillväxt,
              Tillväxt som gynnar alla, Att frigöra den inre marknadens tillväxtpotential
              etcetera.
            </seg>
            <seg n="13cb5703">
              Smart tillväxt är givetvis bättre än osmart tillväxt, och vi
              gröna är naturligtvis inte motståndare till att delar av ekonomin
              såsom sektorn förnybar energi växer. Men det är ändå anmärkningsvärt
              att kommissionen i det här framåtsyftande dokumentet inte med
              en enda bokstav nämner den problematisering av tillväxtbegreppet
              som numera i flera medlemsländer försiggår också på officiell
              nivå. Jag tänker till exempel på den kommission som den franske
              presidenten häromåret lät tillsätta för att ta fram komplement
              till bnp-begreppet. Den leddes av Joseph Stiglitz, och ytterligare
              fyra nobelpristagare i ekonomi ingick.
            </seg>
            <seg n="a3c97a9a">
              Vidare tänker jag på den förra brittiska regeringens hållbarhetskommission
              och dess uppmärksammade rapport Välfärd utan tillväxt , som nyligen
              översatts till svenska och finns tillgänglig på bibliotek och
              hos bokhandlare. Där konstateras att resurseffektivisering av
              ekonomin givetvis är eftersträvansvärt men att denna tyvärr tenderar
              att ätas upp av den totala tillväxten i ekonomin, alltså att bnp
              även i våra mest utvecklade länder växer snabbare än effektiviseringen.
            </seg>
            <seg n="23ea2cb4">
              Slutligen kan jag nämna den nuvarande borgerliga brittiska regeringens
              hörsamhet inför lyckoforskningen och hur det har lett till att
              man i Storbritannien beslutat att föra in människors upplevda
              utveckling av lycka i nationalräkenskaperna.
            </seg>
            <seg n="07038533">
              Ingen av de här rapporterna gör anspråk på lika lite som vi gröna
              att presentera slutliga lösningar, men som man ropar får man svar.
              Det vore önskvärt om EU-kommissionen tydligt signalerade att man
              ger hög prioritet åt att hitta alternativa och kompletterande
              mått för välfärdsutveckling och miljösituation. Det arbetet inleddes
              faktiskt av den förra EU-kommissionen och finns sammanfattat i
              kommissionsmeddelandet Bortom BNP att mäta framsteg i en föränderlig
              värld från 2009. I detta meddelande står att läsa:
            </seg>
            <seg n="6bf62a63">
              Bruttonationalprodukten (BNP) är en effektiv och allmänt accepterad
              indikator för bevakningen av fluktuationer i den ekonomiska verksamheten
              på kort och medellång sikt. Med alla sina brister är det fortfarande
              det bästa enskilda måttet på marknadsekonomins resultat. Men BNP
              är inte avsett som en rättvisande mätare av mer långsiktig ekonomisk
              och samhällelig utveckling, och särskilt då ett samhälles förmåga
              att hantera frågor som klimatförändring, effektiv resursanvändning
              och förhindrande av social utestängning.
            </seg>
            <seg n="1b02fe99">
              Det skulle naturligtvis vara mycket intressant att få veta vilka
              reflexioner och eventuella slutsatser som detta meddelande från
              den förra EU-kommissionen, alltså 2009, föranledde hos den svenska
              regeringen.
            </seg>
            <seg n="b2018f37">
              Fru talman! Det är tillfredsställande att vi i utrikesutskottet
              i stor enighet i vårt utlåtande slår fast att kommissionen bör
              fästa särskild uppmärksamhet på utvecklingen av yttrandefrihet
              och mediefrihet i EU:s medlemsländer liksom i dialogen med kandidat-
              och ansökarländer och att kommissionen bör agera för att medlemsstater
              som inte har lagstiftning om journalisters rätt att inte avslöja
              sina informationskällor skyndsamt inför sådan lagstiftning.
            </seg>
            <seg n="9c956f19">
              Kommissionen förbereder ett antal initiativ om EU:s gränsförvaltning,
              och jag noterar även här med tillfredsställelse att såväl utrikesutskottet
              som justitieutskottet uttrycker uppfattningen att hög säkerhetsnivå
              vid in- och utresekontroll kräver en absolut respekt för mänskliga
              rättigheter och att balansen mellan den enskildes integritet och
              brottsbekämpande åtgärder måste upprätthållas samt att det är
              angeläget att under 2011 en överenskommelse uppnås om EU:s anslutning
              till Europakonventionen om skydd för de mänskliga rättigheterna
              och grundläggande friheterna.
            </seg>
            <seg n="e61a7771">
              Fru talman! Texter åldras emellanåt påtagligt snabbt. I det här
              dokumentet, publicerat i oktober ifjol, skriver kommissionen att
              den europeiska grannskapspolitiken har under de senaste fem åren
              vittnat om EU:s förmåga att sprida sina värderingar och principer
              och bidra till politisk stabilitet och ekonomisk utveckling i
              EU:s omedelbara närhet, vilken är en strategisk prioritering för
              EU.
            </seg>
            <seg n="8fb5cbd0">
              Det är knappast så här som demokratikämparna i Tunisien, Egypten
              och Libyen har uppfattat det officiella Europas agerande i Nordafrika
              och Mellanöstern. Man har där i stället konstaterat hur Europas
              makteliter i årtionden i praktiken om än inte i högtidstalen har
              varit ekonomiskt och politiskt nära lierade med regionens despoter.
              I stället för självförhärligande borde nu EU-kommissionen ägna
              sig åt självkritik. Till alla de fantastiska nordafrikanska ungdomar
              och andra som tagit varandras händer och gått ut på gator och
              torg och börjat sjunga om en annan tingens ordning borde nu Europas
              makteliter ödmjukt säga: Shukran, tack! Tack för att ni påminner
              oss om det som Europa borde stå för!
            </seg>
            <seg n="0d31de39">
              Konkret handlar det då om sådant som att i associationsavtal,
              partnerskapsavtal och samarbetsavtal av olika slag inte bara skriva
              in krav på ratificering av konventioner om mänskliga rättigheter
              utan även instifta effektiva uppföljningsmekanismer. Det handlar
              vidare om att inte enbart förlita sig på att våra storföretag
              frivilligt respekterar sociala och miljömässiga hänsyn utan om
              att sjösätta bindande internationella regelverk. Att öka transparensen
              inom det statliga exportbefrämjandet hos EU:s medlemsländer hör
              också till sådant som nu måste ges hög prioritet.
            </seg>
          </u>
          <note n="69e72b5d">
            Jag vill avslutningsvis yrka bifall till reservation 2.
          </note>
          <note n="c4df02d6">
            I detta anförande instämde Bodil Ceballos (MP).
          </note>
          <note type="speaker" n="8d4947c8">
            Anf. 169 BJÖRN SÖDER (SD):
          </note>
          <u who="bjorn_soder_8d750e" xml:id="i-cf87203de3af7f6f-0" n="e930641a">
            <seg n="94526741">
              Herr talman! Det aktuella ärendet, det vill säga kommissionens
              arbetsprogram, har fått en kraftigt försenad hantering genom att
              den svenska språkversionen av detta program anlände först sex
              veckor efter det att kommissionen redan hade antagit sitt program.
              Det känns onekligen en smula löjeväckande att här i dag i kammaren
              behandla ett ärende om kommissionens arbetsprogram för 2011 när
              programmet redan för länge sedan är antaget. Men detta visar återigen
              att de nationella parlamentens inflytande och påverkan i EU är
              ytterst begränsat. Uppenbarligen tar den europeiska unionen inte
              Sveriges riksdag och de övriga nationella parlamenten på så stort
              allvar att man anstränger sig för att se till att kommissionstexter
              görs tillgängliga inom rimlig tid.
            </seg>
            <seg n="3b207a3a">
              Tråkigt nog verkar det som om också regeringen delar denna uppfattning
              eftersom man i den faktapromemoria som åtföljde detta ärende inte
              inkluderade annat än ytterst knapphändig information om vilket
              ställningstagande regeringen hade för avsikt att göra. Det är
              avgjort så att riksdagen är i behov av relevant information för
              att kunna ta ställning i frågor som dessa, vilket dock kräver
              att regeringen tar riksdagen på allvar, vilket tydligen inte verkar
              vara fallet.
            </seg>
            <seg n="5317f21a">
              Herr talman! Det finns en rad punkter i utskottets förslag till
              utlåtande som vi inte instämmer i.
            </seg>
            <seg n="cee73f8c">
              Vi delar inte den positiva synen på en utvidgning av Europeiska
              unionen. Tvärtom är vi starkt kritiska till fortsatt utvidgning.
              Det är Sverigedemokraternas mening att en ytterligare utvidgning
              av EU minskar det enskilda landets inflytande på unionens vägval.
              Sverigedemokraterna värnar Sveriges självständighet och önskar
              därför ingen ytterligare utvidgning av EU.
            </seg>
            <seg n="a8669645">
              Det är dessutom så att det under nuvarande ekonomiska läge inte
              kan ses som önskvärt att associera ytterligare länder med svaga
              ekonomier till en union vars sammanhållning redan är satt under
              tryck av finansiella svårigheter.
            </seg>
            <seg n="0796451f">
              Vi vänder oss också emot tanken om att skapa en allt tätare integration
              av såväl arbetsmarknads- som invandringspolitiken mellan EU:s
              medlemsländer. Denna tanke genomsyrar den europeiska sysselsättningsstrategin
              och Europa 2020-strategin, liksom kommissionens arbetsprogram.
              Sverige bör vara öppet för att lära av goda exempel i andra länder,
              men det ska ske genom frivilligt samarbete mellan suveräna stater.
            </seg>
            <seg n="d4a954c2">
              När det gäller de initiativ som kommissionen aviserar i sitt
              arbetsprogram vill vi särskilt trycka på behovet av en översyn
              av regelverket och tillsynen när det gäller utstationeringsdirektivet
              och arbetstidsdirektivet.
            </seg>
            <seg n="e96be521">
              Med EU:s nuvarande regelverk, i synnerhet utstationeringsdirektivet,
              riskerar man en utveckling där svenska löntagare utkonkurreras
              av utländsk arbetskraft med betydligt sämre löner och andra villkor.
              Vi anser att fokus i fråga om utstationeringsdirektivet måste
              vara att få till stånd regler, en tillämpning och en tillsyn som
              inte missgynnar inhemska företag och inhemska företags anställda
              i konkurrens med utstationerade företag och personal. Nuvarande
              regelverk missbrukas när det gäller löner och andra ersättningar,
              arbetsmiljölagstiftning och arbetstidslagstiftning. Ingångna kollektivavtal
              följs inte.
            </seg>
            <seg n="9902ec6b">
              När det gäller omarbetningen av arbetstidsdirektivet måste siktet
              vara inställt på att förhindra att regelverket verkar hämmande
              dels på tillväxt och sysselsättning, dels på människors möjlighet
              att genom eget arbete få en bättre livssituation. Vi anser att
              avsnittet om att driva medborgarnas agenda i det fortsatta arbetet
              i betydligt större utsträckning än vad som framgår av arbetsprogrammet
              måste inriktas på att stävja den omfattande illegala invandring
              till EU som sker i dag och att den yttre gränskontrollen måste
              skärpas.
            </seg>
            <seg n="939e9d3d">
              Herr talman! Det är väl känt att Sverigedemokraterna är för ett
              svenskt utträde ur EU. Kommissionens program är redan antaget
              och vi har i och med detta anförande avgivit våra synpunkter på
              detta. Av dessa två anledningar väljer vi sverigedemokrater att
              avstå från att delta i beslutet om detta utlåtande.
            </seg>
            <seg n="d2ad4f05">
              Jag önskar dock få fört till protokollet att sista meningen i
              vår reservation, reservation 3, inte är korrekt. Vi ansluter oss
              inte i allt väsentligt till utskottsmajoritetens ställningstagande.
            </seg>
          </u>
          <note type="speaker" n="b578a6b0">
            Anf. 170 JONAS SJÖSTEDT (V):
          </note>
          <u who="jonas_sjostedt_818231" xml:id="i-b85178c64f5e9100-0" n="35c7232b">
            <seg n="01c01417">
              Herr talman! Kolleger! Här i kväll diskuterar vi arbetsprogrammet
              för EU-kommissionen för 2011. Programmet översattes till svenska
              och sändes till riksdagen efter att EU-kommissionen hade antagit
              det. Vi påbörjade behandlingen i utrikesutskottet efter att programmet
              hade trätt i kraft och börjat gälla. Jag skulle vilja säga att
              sannolikheten för att vårt beslut här i riksdagen påverkar EU-kommissionen
              på något sätt är 0 procent. Det är nog den bistra sanningen.
            </seg>
            <seg n="d5a11372">
              Detta visar i blixtbelysning hur Europeiska unionen fungerar.
              Bärarna av demokratin, de nationella parlamenten, är i dag remissinstanser
              som skickar in sina remisser så sent att de inte spelar någon
              roll för beslutet. Det är en blixtbelysning av EU:s demokratiska
              problem. Trots det ska jag yrka bifall till Vänsterpartiets reservation
              4.
            </seg>
            <seg n="3728698c">
              Herr talman! Stora delar av Europeiska unionen befinner sig i
              en mycket djup social och ekonomisk kris. Krisen, som yttrar sig
              i snabbt stigande arbetslöshet, stora neddragningar i välfärden
              och försämrade statsfinanser, har sin orsak inte minst i överspekulation
              inom bank- och finanssektorn. I dag är det i många EU-länder löntagarna
              som betalar priset för det som bankerna har ställt till med.
            </seg>
            <seg n="d0df20cd">
              En annan del av problemet är att EU:s valuta, euron, fungerar
              så dåligt som den faktiskt gör. Euron har skapat djupa ekonomiska
              obalanser i Europeiska unionen. I tider av överhettning kunde
              man inte kyla ned ekonomin. I dag behöver flera länder stimulera
              ekonomin. Det är inte möjligt med en gemensam penningpolitik.
              Euron är i dag en del av EU:s problem, inte en del av lösningen.
            </seg>
            <seg n="09b3ad03">
              Insikten om den sociala och ekonomiska krisen och insikten om
              att euron har misslyckats finns det ingenting av i kommissionens
              meddelande. Det är förstås föga förvånande att det är på det sättet.
              Men när man inte inser problemens orsaker kommer det att bli väldigt
              svårt att göra något åt dem.
            </seg>
            <seg n="0e20e6a3">
              I dag räddas bankerna med hundratals miljarder kronor medan kostnaderna
              för det vältras över på vanligt folk i form av arbetslöshet och
              neddragen välfärd i flera EU-länder.
            </seg>
            <seg n="b5b73a5f">
              Vad är unionens svar på den sociala och ekonomiska kris vi ser
              i Europeiska unionen? Jo, svaret är centralism. Man vill centralisera
              makten över finanspolitiken i Europeiska unionen, och man driver
              nu med expressfart igenom en rad förändringar av styrningen av
              ekonomin som gör att vi flyttar viktiga delar av finanspolitiken,
              själva verktygen för demokratin, över till Europeiska unionen.
              Det var det som svenska folket röstade nej till i folkomröstningen
              om EU:s valutaunion 2003. Jag menar att Sveriges regering borde
              klargöra att vi inte ska omfattas av denna centraliserade finanspolitik.
            </seg>
            <seg n="22330c74">
              EU-kommissionen vill gå ännu längre. Man vill ha euroobligationer
              och viss beskattningsrätt på EU-nivå. Tyskland och Frankrike lade
              nyligen fram förslag som bland innebär att man skulle harmonisera
              pensionsålder, harmonisera vissa skatter, som bolagsskatt, gå
              in i medlemsstaternas författningar och kräva att de skrevs om
              för att undvika budgetunderskott och att förbjuda löneuppräkningar
              av viss typ i medlemsländerna. Detta är en typ av ingrepp i den
              nationella självbestämmanderätten som inte hade varit möjlig för
              några år sedan, men nu används krisen som hävstång för att centralisera
              makten till Europeiska unionen. På så vis omvandlas EU till en
              sorts Europas förenta stater.
            </seg>
            <seg n="b9cc4644">
              Den europeiska terminen, som antogs förra året, börjar nu gälla
              i år. EU-kommissionen har precis kommit med sitt dokument över
              vilken politik man kräver att medlemsländer, även Sverige, ska
              genomföra för att uppfylla denna centralstyrda ekonomiska politik.
            </seg>
            <seg n="741eca00">
              Där finns krav på hård åtstramningspolitik, att man ska begränsa
              löneökningarna, att tiden när man kan få arbetslöshetsersättning
              ska begränsas och avreglering av marknad efter marknad. Det EU
              predikar är en hårdhänt högerpolitik som svar på krisen. Den kommer
              inte att kunna lösa Europas problem.
            </seg>
            <seg n="98435345">
              Den politik som EU-kommissionen förespråkar är slutet på tanken
              om ett socialt Europa, ett folkens Europa där man samarbetar för
              allas bästa. Men det finns alternativ till den politik som EU-kommissionen
              predikar i detta program och på andra håll. De alternativen måste
              innefatta att även bankerna är med och betalar krisen när de har
              ställt till det. Det ska inte bara vara skattebetalarna som tar
              kostnaderna.
            </seg>
            <seg n="307573e3">
              Det alternativet innebär att vi måste begränsa den skadliga spekulation
              som är en starkt bidragande orsak till krisen. Det innebär att
              vi behöver en Tobinskatt, bankavgifter och förbjuda vissa former
              av skadlig finansspekulation. Alternativet innebär att vi måste
              ha en social profil när kostnaderna bärs för krisen och inte att
              de som är sämst rustade att bära dem ska få bära de tyngsta bördorna
              som vi i dag kan se till exempel på Irland och i andra länder.
            </seg>
            <seg n="5009563e">
              Det innebär att vi samtidigt måste investera. Det handlar om
              gröna investeringar för att få fler i arbete och för att bygga
              ett modernare och klimatmässigt mer ansvarsfullt samhälle. Men
              av detta finns mycket lite i kommissionens handlingar.
            </seg>
            <seg n="88323f68">
              I dag ifrågasätter Europeiska unionen ingångna löneavtal och
              fackliga avtal i en rad länder. EU-kommissionens utsända kräver
              i praktiken att man upphäver ingångna avtal i länder som Grekland
              och Irland för att kunna genomföra tillräckliga åtstramningar.
              Europafackets ordförande John Monks har skrivit till EU-kommissionen
              och påpekat detta direkta och flagranta ingrepp i den fria förhandlingsrätten.
            </seg>
            <seg n="8ba6ef8d">
              Vi menar att detta inte är acceptabelt utan att man bör gå den
              andra vägen och i stället garantera löntagarnas rättigheter även
              när de arbetar i andra EU-länder. Man ska ändra i EU-fördraget
              och utstationeringsdirektivet för att EU inte ska bli ett verktyg
              för social dumpning.
            </seg>
            <seg n="bb850eff">
              Vi är mitt i den ekonomiska och sociala krisen. Den är långtifrån
              över. Räddningspaketen har redan tilldelats Grekland och Irland.
              Redan i dag säger man från grekiskt och irländskt håll: Vi klarar
              inte av att betala. Vi vill omförhandla lånen.
            </seg>
            <seg n="ff3aba26">
              Vi vet att Portugal kommer under våren. Vem kommer efter det?
              Är det Spanien eller Italien? Vi är mitt i en djup eurokris. I
              den måste man se till krisens problem. Euron är en del av förklaringen
              till krisen och inte en del av lösningen.
            </seg>
            <seg n="e284a316">
              Det är häpnadsväckande att det fortfarande finns politiska partier
              i Sverige som vill att vi ska ansluta oss till valutaunionen.
            </seg>
            <seg n="bd759f12">
              Herr talman! Jag kan inte låta bli att kommentera Sverigedemokraternas
              inlägg som hölls här nyss i talarstolen. De talar om att skydda
              den svenska arbetsrätten. De har haft otaliga möjligheter i EU-nämnden
              att stödja De rödgrönas förslag om skydd av kollektivavtalen.
              De har aldrig tagit den chansen. I praktiken har de stött de borgerliga
              i deras hållningslöshet gentemot EU genom att attackera svensk
              arbetsrätt.
            </seg>
            <seg n="5fd9ac24">
              Det är också förvånande att höra att Sverigedemokraterna är emot
              all utvidgning när man i EU-nämnden har uttalat sitt stöd bara
              det handlar om Island och inte om andra länder. Man kan fundera
              på varför det går bra med Island men inte med något annat land.
            </seg>
            <seg n="39bba7f2">
              Jag är också förvånad över att Sverigedemokraterna framställer
              sig som motståndare till överstatlighet när man i EU-nämnden har
              agerat för att Frontex ska få ökade befogenheter. Det finns ingen
              konsekvens och logik i Sverigedemokraternas agerande i EU-politiken.
            </seg>
            <seg n="4b8302d4">
              Herr talman! I uttalandet från utrikesutskottet oroar man sig
              över inskränkningarna i pressfriheten i Ungern i praktiken, även
              om man inte skriver det rent ut. Jag tycker att det är bra att
              man tar upp det.
            </seg>
            <seg n="b1ccde1b">
              Jag skulle också vilja att man tog upp att man i dag inskränker
              fackliga rättigheter i Ungern och andra medlemsländer, urholkar
              anställningstryggheten och gör det lättare att avskeda människor.
              Det är en oroväckande utveckling.
            </seg>
            <seg n="54e72a5d">
              Herr talman! Sist men inte minst vill jag ta upp EU:s roll i
              världen, som är en viktig del av dokumentet. Vi vet alla här att
              EU:s Nordafrikapolitik är en studie i hyckleri och har varit ett
              misslyckande.
            </seg>
            <seg n="ae39d20a">
              Diktatorn i Tunisien Ben Ali hölls under armarna av Frankrike
              bokstavligen intill de sista timmarna. Häromdagen fick Frankrikes
              utrikesminister avgå på grund av sina nära och vänskapliga band
              till Tunisiens tidigare härskare.
            </seg>
            <seg n="de653d7b">
              Med Libyen har man fört en allt närmare dialog som framför allt
              har gått ut på att få exportera allt från vapen till andra saker
              till Libyen från EU-länder. Motprestationen ska vara att Libyen
              ska stoppa att flyktingarna ska komma till EU. Nu har man hemligstämplat
              protokollet i förhandlingarna om ramavtalet med Libyen.
            </seg>
            <seg n="95510257">
              I Egypten finns det liknande paralleller. Vi har en utrikesminister
              som inte ens nu förmår att välja sida när det gäller det som händer
              i Libyen. Det är beklagansvärt att det är på det sättet. Vi skulle
              i dag behöva en självständig röst i utrikespolitiken och inte
              bara vara ett land som väntar på vad man säger i Bryssel och Washington.
            </seg>
          </u>
          <note n="dbd93f43">
            I detta anförande instämde Hans Linde (V).
          </note>
          <note type="speaker" n="02f8f34f">
            Anf. 171 WALBURGA HABSBURG DOUGLAS (M):
          </note>
          <u who="walburga_habsburg_douglas_a08352" xml:id="i-18c1b6755d80d12e-0" n="d759c620">
            <seg n="0a040112">
              Herr talman och fru Europaminister! I dag debatterar vi kommissionens
              arbetsprogram för 2011. Det är återigen ett spännande program.
              Det är ett program som också länkar ihop med långtidsplaneringen
              för Europa 2020 en strategi för smart och hållbar tillväxt för
              alla.
            </seg>
            <seg n="7f3efa07">
              Det är ett program som lanserar 40 olika alternativ för de kommande
              åren. De flesta är planerade för att förenkla vägen ur den ekonomiska
              krisen och för att göra EU mer begripligt för den enskilda människan.
              Kommissionens ordförande Barroso lanserade programmet med ett
              tal i Bryssel redan i oktober 2010.
            </seg>
            <seg n="5dfd779d">
              Tyvärr behandlas programmet ganska sent på grund av att det tog
              mer än sex veckor mellan presentationen av programmet på engelska
              och att vi i riksdagen fick det på svenska. Detta måste förbättras
              nästa år. Annars blir vårt arbete ohanterligt.
            </seg>
            <seg n="e281060d">
              Programmet, som är indelat i fem kapitel, är väldigt ambitiöst.
              Vi i utrikesutskottet vill som övergripande tema lyfta fram värnandet
              om ett öppet Europa i alla dess aspekter. Yttrande-, medie- och
              åsiktsfrihet är omdiskuterade i dag när en regeringschef lyckas
              med att stänga av hela Internet under en politisk kris.
            </seg>
            <seg n="6394d508">
              Det gäller särskilt en vidare utvidgning av Europeiska unionen
              och vidarebyggnaden av Östliga partnerskapet. Det omfattar Ukraina,
              Vitryssland och Moldavien plus Kaukasusländerna Armenien, Azerbajdzjan
              och Georgien, som utan tvekan har ett Europaperspektiv, men också
              Medelhavssamarbetet.
            </seg>
            <seg n="3f22b47a">
              Genom Lissabonfördraget har de europeiska medborgarna äntligen
              fått möjligheten att få insyn i EU:s arbete. Rådsmöten har blivit
              offentliga, och vi har ombudsmän som garanterar öppenhet.
            </seg>
            <seg n="0a128c56">
              Det är även avgörande att subsidiaritetsprincipen, som är en
              viktig byggsten i Lissabonfördraget, efterlevs av kommissionen.
              Genom Lissabonfördraget har vi i riksdagen nu fått i uppgift att
              pröva om subsidiaritetsprincipen efterföljs och att EU verkligen
              bara gör det som det har fått i uppgift att göra genom fördragen
              och att det inte tar över områden som medlemsstaterna själva kan
              och ska hantera. Det är viktigt att alla beslut i EU fattas på
              den lägsta möjliga nivån.
            </seg>
            <seg n="1e8f5322">
              Europa måste fortsätta arbetet för att komma ur den ekonomiska
              krisen. Det är en viktig punkt som står kvar från förra årets
              arbetsprogram. Det är nu tid för fortsatt europeisk handling för
              att möta finanskrisen och den efterföljande lågkonjunkturen som
              drabbat många europeiska länder mycket hårt.
            </seg>
            <seg n="9d3e8f3d">
              Prövningen är ännu inte över. Tack och lov har vi i Sverige mycket
              välskötta offentliga finanser med mycket låga underskott. Häromdagen
              kom statistik som visar att Sveriges bnp växte med 7,3 procent
              under fjärde kvartalet i fjol jämfört med motsvarande period 2009.
              En högre tillväxtsiffra har inte uppmätts sedan 1970, då kvartalsmätningarna
              började. Även helårets bnp-tillväxt på 5,5 procent är den högsta
              sedan 1970. Det är en styrkeposition. När många europeiska länder
              diskuterar kraftiga nedskärningar kan Sveriges regering göra stora
              satsningar på välfärden.
            </seg>
            <seg n="1e09d82f">
              Kommissionen anser att det är avgörande att skapa tillväxt och
              bättre sysselsättning. Det är endast möjligt om EU lyckas med
              att använda sin arbetskraftspotential fullt ut. Tyvärr kan man
              dock inte se att kommissionen tänker på full integration av utrikes
              födda i detta sammanhang, någonting som vi hoppas ska rättas till
              under årets lopp.
            </seg>
            <seg n="b416e70e">
              Det är också viktigt att betona att sysselsättningspolitik måste
              förbli ett nationellt ansvar. Men länderna ska lära av varandra
              och samordna vissa frågor.
            </seg>
            <seg n="d5855e86">
              Herr talman! Kommissionen antar i nästa kapitel Helsingforssprogrammet
              för frihet, rättvisa och säkerhet. Under de närmaste åren kommer
              vi att se en omsättning av den politik som sjösattes under det
              svenska ordförandeskapet. Äntligen börjar kommissionen fylla orden
              europeiskt medborgarskap med innehåll. Helsingforssprogrammet,
              initierat under det svenska ordförandeskapet, som står för ett
              tryggare och öppnare Europa är en viktig pelare i medborgarnas
              Europa. Det handlar till stor del om bekämpning av gränsöverskridande
              brottslighet och om den gemensamma asyl- och migrationspolitiken.
              Med Lissabonfördraget har det även blivit nödvändigt att EU biträder
              Europakonventionen om skydd för de mänskliga rättigheterna och
              grundläggande friheterna. Detta ska ge den enskilde bättre skydd
              och rättssäkerhet. Våra parlamentariker i Europarådets parlamentariska
              församling har satt som mål att ro denna uppgift i hamn under
              innevarande år.
            </seg>
            <seg n="91ac9d0a">
              Viseringslättnaderna står återigen i centrum. De ska äntligen
              omsätta den fria rörligheten en grundpelare i Europa. Mycket har
              blivit bättre sedan Makedonien, Albanien och Serbien fick viseringsförenklingar
              i december 2009, men mycket kan fortfarande göras om man tänker
              på länderna i det östra partnerskapet. De behöver se att deras
              anpassning till EU-standarder gör skillnad.
            </seg>
            <seg n="b0ff3dcb">
              För att genomdriva allt detta och för att bli en viktig partner
              i världen behöver EU en sammanhållen utrikespolitik. Hela organisationen
              kommer att förnyas, och den har redan starkt förändrats. Diskussionen
              om implementering av EEAS, European External Action Service, den
              nya utrikestjänsten som är i gång sedan den 1 januari 2011, har
              förberetts av den höga representanten Ashton som samtidigt är
              kommissionens vice ordförande.
            </seg>
            <seg n="fec0c588">
              EU:s grannskapspolitik och de östra partnerskapen ska vidareutvecklas
              och ska inte där är utrikesutskottet helt bestämt bli en ersättning
              för de länder som berörs. Syftet är att länderna så småningom
              ska söka medlemskap i EU. Som alltid betonar utrikesutskottet
              att EU:s dörrar ska hållas öppna. Alla stater som uppfyller Köpenhamnskriterierna
              ska kunna bli medlemmar och bli delaktiga i det fredliga samarbetet
              och i den integration som kännetecknar Europeiska unionen. Det
              är viktigt att inse att kandidatländerna själva kan påverka hastigheten
              och att de har möjlighet att få hjälp av kommissionen, rådet och
              Europaparlamentet.
            </seg>
            <seg n="1c9e5d02">
              Just nu står vi vid ett vägskäl. Länderna på Balkan väntar på
              vårt ställningstagande. Kroatien vill bli EU-medlem redan den
              1 januari 2013. Den 11 mars i år ska kommissionens framstegsrapport
              komma. Vi måste se till att uppfylla förväntningarna om det är
              möjligt och om länderna har kommit tillräckligt långt. Om Kroatien
              blir försenat kommer de andra länderna i regionen att försenas
              ännu mer enligt bedömningarna minst dubbelt så länge. Då går mycket
              av EU:s soft power förlorat. Kan vi riskera detta? Eller har inte
              vi, EU:s mest utvidgningsvänliga land, också det största ansvaret?
            </seg>
            <seg n="ba6f09a9">
              Herr talman! Sedan kommissionens arbetsprogram trädde i kraft
              har mycket hänt i världspolitiken som kräver att EU blir mer aktivt.
              Det gäller inte minst händelserna i Nordafrika och den arabiska
              världen, där vi ser en rasande snabb demokratisk utveckling som
              gör att EU måste agera och använda alla tillgängliga instrument
              för att stärka de demokratiska krafterna. Redan nu ser vi flyktingvågor
              in i EU som ytterligare visar på nödvändigheten av en sammanhållen
              rätts- och utrikespolitik.
            </seg>
            <seg n="a041b8c6">
              Hela kommissionens arbetsprogram syftar till en översyn av EU:s
              budget. Man vill se konkreta resultat, mervärde, transparens och
              valuta för pengarna för den enskilde medborgaren. Kommissionens
              program andas framtidstro. Vi får hoppas att det kan genomföras
              som tänkt.
            </seg>
            <seg n="889c4f6a">
              Därmed yrkar jag att utlåtandet läggs till handlingarna och reservationerna
              avslås.
            </seg>
          </u>
          <note type="speaker" n="30efcc2b">
            Anf. 172 FREDRIK MALM (FP):
          </note>
          <u who="unknown" xml:id="i-0554dbb42b8f205b-6" n="ade9d033">
            <seg n="3b94644f">
              Herr talman! Vi har i dag att diskutera EU-kommissionens arbetsprogram
              för i år. Det är en sorts verksamhetsplan, egentligen. Jag menar
              inte att det låter mer upplyftande för den sakens skull. Som har
              påpekats här tidigare fick vi inte heller dokumentet på svenska
              i tid.
            </seg>
            <seg n="a5078d6a">
              Jag tror att det är ännu mer väsentligt att dokumentet arbetades
              fram under hösten, innan dess att grönsakshandlare Mohammed Bouazizi
              i Tunisien satte eld på sig själv. Det var bokstavligen den tändande
              gnistan till den revolt som sedan följde i Tunisien och därefter
              i Egypten och en rad andra länder i Nordafrika och Mellanöstern.
              Det är klart att det innebär att fokus kommer att förflyttas en
              del också i EU-kommissionens arbete. Det innebär också att återhämtningen
              i ekonomierna i Europa kan försenas en del.
            </seg>
            <seg n="6e4c672b">
              Herr talman! De två viktigaste utmaningarna för kommissionen
              och för hela Europiska unionen, förstås, är att dels stärka återhämtningen
              av ekonomin i Europa, dels hantera förändringarna i vårt södra
              närområde. Finanskrisen har följts upp av statsfinansiella kriser.
              Det började i USA med en bolånekris och annat. Sedan har vi sett
              statsfinansiella kriser i flera medlemsstater, inte minst i Grekland,
              Irland och andra stater. Det har sin grund i euron, säger Vänsterpartiet.
              Jag skulle vilja säga att det i huvudsak har sin grund i vad man
              har gjort och inte gjort i Grekland. Man har inte alla gånger
              skött sina ekonomier i medlemsstaterna.
            </seg>
            <seg n="0ab1a9fd">
              EU-kommissionen kan förstås göra en del för att förbättra situationen
              i Europeiska unionen som helhet. Den kan förbättra ekonomin som
              helhet och den inre marknadens funktionssätt. Den kan underlätta
              tekniksprång och mycket annat. Men det avgörande arbetet för att
              få ordning på ekonomierna kommer helt klart att behöva göras i
              medlemsstaterna framöver.
            </seg>
            <seg n="c15026d3">
              Herr talman! För att den inre marknaden ska fungera bättre är
              det viktigt att främja handel, investeringar och en mer flexibel
              arbetsmarknad. Det är viktigt för Sverige som ett handelsberoende
              land och ett mindre land aningen ute i periferin i alla fall geografiskt
              i Europeiska unionen att sådant som e-handel underlättas. På så
              sätt kan fler människor ta del av den tekniska utvecklingen eftersom
              vi ligger i framkant där. Där finns den digitala agendan, som
              det heter, som Europeiska unionen och EU-kommissionen arbetar
              med. Det är någonting som vi bör påskynda och utveckla.
            </seg>
            <seg n="6118c452">
              Den andra stora utmaningen gäller förstås det som händer i Nordafrika.
              Det är det som är absolut viktigast just nu, inte bara för Europeiska
              unionen också givetvis också för vårt grannskap. Det är fantastiskt
              att befolkningarna i många arabländer, även i Iran, har protesterat
              mot sina regimer. Vi har nu sett hur 90 miljoner människor har
              befriats på kort tid bara en månads tid i Tunisien och Egypten
              från de regimer som har förslavat dem i årtionden.
            </seg>
            <seg n="7c9e081d">
              EU har inte agerat tillräckligt starkt. Jag instämmer helt och
              fullt med tidigare talare som har betonat detta; EU har inte agerat
              tillräckligt starkt till stöd för kraven på demokrati. Men detta
              ska man inte ta till intäkt för att det nödvändigtvis bara är
              Europeiska unionens fel. EU består av 27 medlemsstater, och det
              finns ett antal medlemsstater som har motarbetat detta mycket
              kraftigt. Utrikespolitiken är inte ett område inom Europeiska
              unionen där man fattar majoritetsbeslut. Det är enhällighet som
              gäller i rådet i de centrala frågorna. Europeiska unionen är aldrig
              starkare än dess mest ihärdiga bromskloss.
            </seg>
            <seg n="4e31ae93">
              Vi i Folkpartiet, och säkerligen många andra, menar att EU-kommissionen
              måste upparbeta nya relationer med nya makthavare i de länder
              där regimen har fallit och där regimens ledare har försvunnit
              eller pressats bort från makten men där militären fortfarande
              håller kontrollen. Vi måste bygga nya relationer, och inte bara
              relationer med makthavare och regimer utan också relationer med
              det civila samhället och med en rad olika krafter i samhället.
              Vi måste givetvis också tydligare betona demokrati och mänskliga
              rättigheter.
            </seg>
            <seg n="ea2afe53">
              Kommissionen, där den svenska kommissionären liberalen Cecilia
              Malmström spelar en mycket viktig roll, måste nu kunna bygga upp
              en kapacitet för att hantera eventuella flyktingströmmar som kommer
              in till Europiska unionen till följd av oron i närområdet. Detta
              är viktigt, herr talman.
            </seg>
            <seg n="cc4344c7">
              Jag noterar att Sverigedemokraterna i sin reservation och även
              i anförandet kräver hårdare tag mot illegal invandring. Jag tror
              att det i detta sammanhang är viktigt att betona att om Muammar
              Khadaffi sätter in stridsflyg mot sitt eget folk och människor
              flyr har i alla fall jag svårt att betrakta dessa människor som
              illegala om de kommer till EU. Om situationen fullständigt urartar
              och det blir massflykt måste EU kunna hantera detta.
            </seg>
            <seg n="23a487cb">
              I nära anslutning till migrationsfrågorna, herr talman, ligger
              också andra frågor som rör minoritetsskydd, medborgerliga rättigheter,
              mediefrihet och annat, precis som Walburga Habsburg Douglas nämnde
              i sitt anförande tidigare. I utskottets betänkande betonar vi
              att kommissionen bör enligt utskottet fästa särskild uppmärksamhet
              på utvecklingen av yttrandefrihet och mediefrihet i EU:s medlemsländer
              liksom i dialogen med kandidat- och ansökarländerna.
            </seg>
            <seg n="0b6ac66d">
              Sedan årsskiftet är Ungern ordförandeland i EU, och ordförandeskapet
              inleddes med att regeringen öppnade ett ärende mot en radiostation
              som spelade fel musik vid fel tillfälle. Det är klart att ett
              sådant agerande från en regering inte är acceptabelt. Yttrandefrihet
              och mediefrihet liksom övriga mänskliga rättigheter är något vi
              kontinuerligt måste arbeta för att uppnå och behålla. EU-kommissionen
              bör få en starkare ställning att kritisera och kräva förändringar
              när medlemsstater inte följer grundläggande mänskliga fri- och
              rättigheter.
            </seg>
            <seg n="1f3b10f6">
              Med de orden yrkar jag på att detta utlåtande läggs till handlingarna
              och att reservationerna avslås.
            </seg>
          </u>
          <note n="792d3006">
            I detta anförande instämde Christer Winbäck (FP).
          </note>
          <note type="speaker" n="35432fe4">
            Anf. 173 JONAS SJÖSTEDT (V) replik:
          </note>
          <u who="jonas_sjostedt_818231" xml:id="i-b85178c64f5e9100-1" n="35c7232b">
            <seg n="0f0fa0ec">
              Herr talman! Det finns förstås några saker i Fredrik Malms inlägg
              jag inte instämmer i.
            </seg>
            <seg n="2dd88595">
              Han ursäktar den svenska utrikesministerns brist på ståndpunkt
              i Libyenfrågan med att vi är medlem i EU och att det förhindrar
              oss från att ha en åsikt. Det finns dock många inom EU som inte
              alls har känt sig förhindrade. Man kan lyssna på Storbritanniens
              utrikesminister William Hague, som i väldigt kraftfulla ordalag
              tidigt fördömde Khadaffi och sade att denne borde avgå.
            </seg>
            <seg n="5919f642">
              Det var ungefär samtidigt som Carl Bildt uttalade sina numera
              beryktade ord om att han inte ville välja sida och att han framför
              allt var bekymrad över stabiliteten. Det sätter Bildt i en klubb
              tillsammans med Fidel Castro och Hugo Chávez, som inte vill ta
              ställning till Khadaffi i dag, snarare än med andra ledare på
              europeisk nivå. Jag skulle vilja höra Fredrik Malms åsikt: Är
              inte detta lite pinsamt för regeringen? Är det inte så att utrikesministern
              den här gången faktiskt har trampat rejält fel och att det är
              dags att medge det?
            </seg>
            <seg n="501db553">
              Den andra frågan jag skulle vilja ta upp gäller EU:s valutaunion.
              Fredrik Malm bestrider att EU:s valutaunion på något sätt skulle
              ha bidragit till krisen och pekar i stället på budgetunderskott.
              Menar Fredrik Malm på allvar att det för länder som Spanien och
              Irland, som nu är djupt neddragna i krisen, skulle bero på en
              hög statsskuld att krisen har kommit? De har ju haft väldigt modesta
              statsskulder och till och med budgetöverskott för något år sedan.
              Kan man på något sätt rimligt sätt hävda att det är deras statsfinanser
              som har orsakat krisen?
            </seg>
            <seg n="a3e697d0">
              Är det i förlängningen rimligt att Grekland och Tyskland har
              samma ränta och växelkurs? Påstår Folkpartiet att det är optimalt
              för den ekonomiska utvecklingen att ett land som är i fritt fall
              med stora underskott och negativ tillväxt har samma växelkurs
              och ränta som ett land med en exportindustri som går som en otrolig
              motor? Det är vad jag undrar.
            </seg>
          </u>
          <note type="speaker" n="8a5ee4ef">
            Anf. 174 FREDRIK MALM (FP) replik:
          </note>
          <u who="unknown" xml:id="i-0554dbb42b8f205b-7" n="ade9d033">
            <seg n="66fa3f07">
              Herr talman! Jag fick två frågor av Jonas Sjöstedt. Jag kan börja
              med den senare.
            </seg>
            <seg n="341ae2bb">
              När det gäller frågan om euron är det en debatt vi nu har haft
              ganska länge i Sverige. Vi hade en folkomröstning om anslutning
              till euron 2003. Min uppfattning och den tror jag att de flesta
              ekonomer delar är att man gör det lite för enkelt för sig om man
              säger att alla problem i Grekland beror på euron. Det finns länder
              som har euron som har fungerande ekonomier i dag, och det finns
              länder som inte har euron som inte har det. I huvudsak beror Greklands
              problem på att de grekiska politikerna inte har skött landets
              ekonomiska utveckling på ett klokt sätt.
            </seg>
            <seg n="b4b8a3c5">
              Euron kan givetvis i vissa situationer innebära problem för ett
              land och i andra situationer vara en hävstång för ett land. Grunden
              för Folkpartiets ställningstagande att vi vill att Sverige ska
              ansluta sig till euron och det har vi drivit konsekvent under
              en längre tid är att vi menar att det för Sverige som ett handelsberoende
              land är viktigt att på längre sikt främja handeln genom en gemensam
              valuta.
            </seg>
            <seg n="4536888c">
              Jag tror att man argumenterar lite för enkelspårigt om man tar
              de kriser som nu är i ett antal länder till intäkt för att hela
              valutasamarbetet inte fyller någon funktion. Jag förstår att Vänsterpartiet
              gör det, men jag delar inte riktigt denna uppfattning.
            </seg>
            <seg n="f36d6c5c">
              När det gäller utrikesministerns uttalande tror jag att det är
              bättre om Jonas Sjöstedt ställer frågan till utrikesministern
              själv. Uttalandet får väl också ses som en del av den självständiga
              utrikespolitik som Sjöstedt själv efterlyser. Jag känner i alla
              fall inte till att det fanns någon samordnad ståndpunkt eller
              någon EU-ståndpunkt i botten för detta uttalande.
            </seg>
          </u>
          <note type="speaker" n="6aab72c0">
            Anf. 175 JONAS SJÖSTEDT (V) replik:
          </note>
          <u who="jonas_sjostedt_818231" xml:id="i-b85178c64f5e9100-2" n="35c7232b">
            <seg n="2205e404">
              Herr talman! I andra sammanhang brukar Fredrik Malm göra sig
              känd som en mycket frispråkig politiker som aldrig tvekar att
              ta ställning för sina värderingar. Det är väl inte läge att krypa
              undan nu när det gäller en så viktig fråga som Libyen. Visst kan
              väl Fredrik Malm säga vad han tycker om uttalandet. Är det ett
              klokt uttalande? Håller Fredrik Malm med om uttalandet, eller
              var det kanske inte så väl avvägda ord? Det är ändå Sveriges utrikesminister
              som talar i en oerhört central fråga, både för svensk utrikespolitik
              och för oss som är med i denna debatt.
            </seg>
            <seg n="9c5c5656">
              Över till eurofrågan: Nej, alla problem kan naturligtvis inte
              skyllas på euron. Det vore mig främmande att påstå det. Grekland
              är faktiskt ett exempel på dåligt skötta statsfinanser ett av
              de få där detta har orsakat krisen, skulle jag säga. På Irland
              var det nämligen inte så.
            </seg>
            <seg n="6e8c6988">
              Huvudproblemet i Grekland har varit att man har ett dåligt skattesystem
              där framför allt rika människor inte betalar skatt, och en stor
              andel av ekonomin är svart. Det är huvudproblemet för den grekiska
              statsbudgeten, och detta missköttes under lång tid av en borgerlig
              regering innan den socialdemokratiska regeringen fick ta över
              vid krisens utbrott.
            </seg>
            <seg n="7390353c">
              Det är dock ändå så att vi nu har haft euron i tio år. Växelkurserna
              låstes den 1 januari 1999. Det är alltså drygt tio år sedan. Om
              man mäter tillväxten under denna tid har EU-27 högre tillväxt
              än eurogruppen. USA har högre tillväxt än eurogruppen, och Sverige
              har högre tillväxt än eurogruppen.
            </seg>
            <seg n="0f6fd5c7">
              Folkpartiets huvudargument är alltså att vi ska få högre tillväxt
              och mer handel genom att ansluta oss till en valutaunion som har
              lägre tillväxt än i stort sett alla andra jämförbara grupper.
              Någonstans måste det finnas en empiri, och man måste kunna leda
              detta i bevis. Där tycker jag att det finns en svaghet i resonemanget.
            </seg>
            <seg n="ae404c80">
              Fredrik Malm är en ledande företrädare för regeringspartierna.
              Min fråga är: Vill regeringen att Sverige ska avskaffa kronan
              och ansluta sig till euron under denna mandatperiod? Jag frågar
              inte vad ni tycker att andra vill utan vad ni vill om ni får bestämma.
              Är det dags att ta steget, avskaffa kronan och kliva in i EU:s
              valutaunion?
            </seg>
          </u>
          <note type="speaker" n="29cea72d">
            Anf. 176 FREDRIK MALM (FP) replik:
          </note>
          <u who="unknown" xml:id="i-0554dbb42b8f205b-8" n="ade9d033">
            <seg n="7ea7e1ad">
              Herr talman! Nu rabblade Jonas Sjöstedt upp en rad argument för
              varför ekonomin i Grekland inte fungerar särskilt väl.
            </seg>
            <seg n="f8c08ec3">
              Det är precis så det är: Det finns en rad orsaker till att ett
              lands finanser eller ett lands ekonomi kanske inte alltid fungerar
              så väl som man skulle önska att den gjorde. Det kan handla om
              arbetsmarknaden och hur den fungerar, utbildningsnivån i samhället,
              infrastrukturen, möjligheter att få investeringar till ett land,
              konjunkturläge och mycket annat. Givetvis har också räntepolitik,
              penningpolitik och valutapolitik betydelse. Det är klart att det
              spelar in.
            </seg>
            <seg n="0cb99de1">
              Jag var mycket tydlig i min första replik om att euron i vissa
              situationer kanske kan påverka ett land negativt och att man inte
              kan använda räntevapnet. I andra situationer kan den fungera som
              en hävstång. Vår uppfattning som liberaler är dock att det på
              längre sikt vore klokt om också Sverige var en del om euroområdet.
              Detta är ingenting som det finns någon riktig samsyn kring i Alliansen
              just nu; det är vi fullt medvetna om. Det finns kanske en och
              annan uppfattning som Vänsterpartiet har som det är lite svårt
              att få med de andra partierna i det rödgröna samarbetet på också.
            </seg>
            <seg n="8a70c875">
              Avslutningsvis, herr talman, har jag vad gäller Carl Bildts uttalande
              kritiserat det både i TV4 och i Sveriges Television. Jag anser
              alltså att jag har klargjort att min uppfattning har varit att
              detta uttalande kunde tolkas som att Sverige inte skulle välja
              sida i denna konflikt. Det är klart; det gör vi inte. Så är det.
              Vi måste stå mycket tydligt på deras sida som vill ha demokrati
              och frihet i Libyen, Tunisien och överallt annars i världen också.
            </seg>
          </u>
          <note type="speaker" n="f085427a">
            Anf. 177 KERSTIN LUNDGREN (C):
          </note>
          <u who="kerstin_lundgren_567b92" xml:id="i-5a9cf217e834155a-0" n="35e2b93e">
            <seg n="7e3556c0">
              Herr talman! Det är trevligt att under en sen kväll få hälsa
              fru Europaministern välkommen till debatten. Det är alltid trevligt.
            </seg>
            <seg n="dc2e5efe">
              Herr talman! Det här är ett utlåtande, inte ett vanligt betänkande.
              Det är så vi hanterar frågorna. Jag håller med om de synpunkter
              som tidigare har kommit fram om att vi har kommit in för sent
              i arbetet och det övriga som har sagts om översättningar och så
              vidare. Men det är ändå viktigt att vi har denna diskussion. Den
              är en del av att göra riksdagen och alla ledamöter delaktiga i
              vad som pågår och vad som kommer att hända under 2011. Det är
              en del av vad arbetsprogrammet ska visa. Därför är det viktigt
              att vi har ett utlåtande och att vi håller denna debatt. Den är
              en del i den demokratiska dialog vi behöver föra om Europapolitiken.
            </seg>
            <seg n="17c1f6e6">
              Herr talman! Det här utlåtandet har öppnat för andra utskott
              att lämna synpunkter. Två av utskotten har valt att lämna synpunkter,
              nämligen justitie- och arbetsmarknadsutskotten. Det har framgått
              av den tidigare debatten att det har varit så. Det är välkommet
              och bra. Det är en del i att göra hela riksdagen till ägare av
              dokumentet.
            </seg>
            <seg n="86f8af0a">
              Programmet för 2011 lyfter fram fem punkter. Frågan om att komma
              ut ur den ekonomiska krisen är naturligtvis central. Vi märker
              effekterna i Grekland, Irland, Portugal, Spanien och på andra
              ställen runt om i EU. Vi behöver jobba oss ur den ekonomiska krisen.
              Det är tid för solidaritet, herr talman. Det är också tid för
              ansvar. Det är bra att vi från vår sida har markerat att vi är
              beredda att vara med och ta ansvar, även om vi inte tillhör eurogruppen.
            </seg>
            <seg n="b4218438">
              Den andra punkten handlar om hållbar tillväxt och ökad sysselsättning.
              Det är en viktig ingång. Det handlar verkligen om att skapa en
              hållbar utveckling och att en hållbar utveckling och tillväxt
              ger ökad sysselsättning.
            </seg>
            <seg n="a541d909">
              Det finns tydliga och viktiga markeringar för programmet för
              2011. Det handlar om en koldioxidsnål ekonomi. Vi ser fram emot
              att få fler underlag. Klimatfrågorna kommer att vara en central
              uppgift för kommissionen och EU under det kommande året, med tanke
              på möjligheten till ett nytt klimatavtal. Det är också fråga om
              förberedelserna inför Rio + 20 år 2012. De ska göras under året.
              Det här är områden som vi tycker är oerhört viktiga och kommer
              att prioritera i det fortsatta arbetet.
            </seg>
            <seg n="4925c393">
              Herr talman! Självklart kommer Europa och EU att ställas inför
              betydande prov under det kommande året. Det handlar om vilket
              EU vi vill bygga. Vill vi bygga ett öppet EU, ett öppet Europa,
              för nya länder och människor att komma till eller vill vi bygga
              ett slutet Europa, en Fästning Europa? Från vår sida är det det
              öppna Europa, det öppna EU, vi vill se.
            </seg>
            <seg n="e4f2318f">
              Därför välkomnar vi en medborgarnas agenda: frihet, rättvisa
              och säkerhet för våra medborgare i EU. I Helsingforssprogrammet
              öppnas dörren juridiskt för ett Europa utan gränser. En anslutning
              till Europakonventionen och också till andra Europarådskonventioner,
              till exempel den mot tortyr, kommer att vara en viktig del i att
              skapa en gemensam juridisk yta i hela Europa. Jag hoppas verkligen
              att vi ska ta steget inte bara när det gäller Europakonventionen
              utan också öppna dörren och börja arbeta för de andra viktiga
              konventionerna för att bygga medborgarnas Europa. Det handlar
              om frihet, rättvisa, säkerhet och möjligheter för människor att
              få rätt. Det handlar också om att EU får tillgång till en kropp
              som står utanför som kan granska EU, där ytterst Europadomstolen
              kan pröva om EU lever upp till de krav som finns i konventionerna.
            </seg>
            <seg n="9f5c1dd3">
              Ett annat område som redan har berörts, herr talman, är naturligtvis
              den globala roll som åtminstone vi från Centerpartiets sida drömmer
              om att EU ska inta. Det är många som förväntar sig att EU ska
              inta en tydligare politisk roll. Det handlar naturligtvis om östliga
              partnerskapet. Det är viktigt och har varit en dörröppnare. Det
              handlar också om Medelhavsunionen. Här är det naturligt att dagar
              som denna tala om betydelsen av att EU funderar över hur vi har
              agerat. Hur har vi klarat att driva värden om demokrati, mänskliga
              rättigheter och friheter? Har vi lärt oss av det vi har sett och
              gjort? Det går inte att komma ifrån att EU har agerat för klent
              och för sent när det gäller Nordafrika.
            </seg>
            <seg n="d7f602db">
              När det gäller vårt närområde och den globala roll som EU har
              intagit vill jag lyfta fram det som signaleras i programmet och
              som är en del av EU:s instrument, nämligen att arbeta tydligt
              för ratifikationer av MR-konventionerna och genomförande och uppföljande
              av olika avtal. Om vi hade varit bättre på det hade vi kanske
              också nått längre när det gäller en del av vårt närområde.
            </seg>
            <seg n="af4d120f">
              Herr talman! Här finns en markering från utskottets sida i utlåtandet.
              Den handlar om Östersjöstrategin. Vi noterar att EU:s Östersjöstrategi
              inte omnämns i arbetsprogrammet. Det är något som vi har anledning
              att särskilt bevaka. Därför kommer vi att följa den framstegsrapport
              som ska presenteras i juni 2011 med stort intresse. Det är viktigt
              att det blir en rapport som inte visar på stopp och stanna utan
              visar på framsteg och vilja. Här finns stora möjligheter att samla
              alla runt Östersjön till utveckling, hållbar tillväxt, ökad sysselsättning
              och att ta till vara miljön i vårt innanhav.
            </seg>
            <seg n="a9359a84">
              Slutligen vill jag ta upp något som inte så många har berört,
              herr talman, nämligen budgeten som är och kommer att bli en viktig
              fråga. Att i dessa tider tala om en ny budget och en ny budgetram
              blir i sig en utmaning. Jag hoppas att arbetet kommer att bedrivas
              så att EU inte visar sig från sin svaga sida utan kan ta till
              vara möjligheter och visa sig från sin bästa sida när avgörandets
              stund kommer. Vi får nöja oss med att hoppas i det här läget.
              Det finns många intressen. Det här är en gordisk knut.
            </seg>
          </u>
          <note n="8251d133">
            Herr talman! Jag yrkar avslag på reservationerna och bifall till
            utskottets förslag att lägga utlåtandet till handlingarna.
          </note>
          <note type="speaker" n="be7957e2">
            Anf. 178 ROBERT HALEF (KD):
          </note>
          <u who="robert_halef_1b78aa" xml:id="i-1737d214b7cf7b13-0" n="61e63d8a">
            <seg n="da349631">
              Herr talman! Det är trevligt att EU-ministern är här i dag och
              debatterar frågan med oss. Jag hälsar henne välkommen.
            </seg>
            <seg n="29724788">
              I dessa dagar är Mellanöstern och Nordafrika den region i världen
              som har fått störst uppmärksamhet. Utvecklingen i regionen kommer
              med all sannolikhet att påverka EU:s arbete den närmaste tiden.
              Bland de utmaningar som EU står inför vill jag särskilt lyfta
              fram vikten av att värna om ett öppet Europa.
            </seg>
            <seg n="2a533dba">
              Öppenheten har flera aspekter. Medborgarnas möjlighet att få
              insyn i unionens arbete förutsätter att åsiktsfrihet och yttrandefrihet
              hävdas och främjas. Därför är det viktigt att EU-kommissionen
              fäster särskild uppmärksamhet på utvecklingen av yttrandefriheten
              och mediefriheten i EU:s medlemsländer liksom i dialogen med kandidat-
              och ansökarländerna.
            </seg>
            <seg n="5a8c3f7a">
              Det är viktigt att kommissionen verkar för att en formell och
              reell grund för oberoende nyhets- och åsiktsspridning säkras.
              Likaså bör kommissionen agera för att medlemsstater i EU som inte
              har lagstiftning om journalisters rätt att inte avslöja sina informationskällor
              också inför sådan lagstiftning.
            </seg>
            <seg n="96b3b4f6">
              Det är också viktigt att det under detta år nås en överenskommelse
              om EU:s anslutning till Europakonventionen om skydd för de mänskliga
              rättigheterna och grundläggande friheterna. EU bör kunna tillträda
              även andra relevanta Europarådskonventioner. Också andra initiativ
              bör tas för att stärka rättssäkerheten och skyddet för individen.
            </seg>
            <seg n="08490de4">
              Herr talman! Vi i Sverige som har en trygghetsförordning från
              1776 har en lång tradition av yttrandefrihet. Vi har många erfarenheter
              som vi kan dela med oss av till övriga EU-länder. Vi har en viktig
              uppgift att stå upp för och värna det fria ordet. Yttrandefriheten
              är en viktig förklaring till att Sverige har kunnat utvecklas
              till ett öppet, demokratiskt välfärdssamhälle, och vi har förmånen
              att leva i detta i dag.
            </seg>
            <seg n="1d641771">
              Hur viktigt det är med yttrandefrihet och åsiktsfrihet har inte
              minst den senaste månadens utveckling i Mellanöstern och Nordafrika
              visat. Revolutionerna vi ser just nu i Libyen och andra arabiska
              länder sprider sig via Facebook, Twitter och andra sociala medier.
            </seg>
            <seg n="de300719">
              Herr talman! I dag är det svårt att tänka sig ett odemokratiskt
              Europa med handelsmurar, tullar och fientlighet. För EU är de
              stora utmaningarna att förbättra klimatet, förhindra terrorism
              och bekämpa världsfattigdom. Samtidigt måste den europeiska ekonomin
              stärkas och fler jobb skapas. För att tackla dessa framtida utmaningar
              behövs ett nära samarbete mellan unionens länder.
            </seg>
            <seg n="e6bcec91">
              EU har växt till 27 medlemsländer under de drygt 50 åren sedan
              unionen bildades. Det är ett tydligt tecken på samarbetets framgång.
              I dag väntar Kroatien, Turkiet och Makedonien på medlemskap. Även
              Island, Montenegro och Albanien har ansökt om att bli medlemmar,
              och Serbien och Bosnien har avslutat förhandlingarna om ett så
              kallat stabilitets- och associeringsavtal med EU. Regeringarna
              i Ukraina och Georgien har vid flera tillfällen uttalat att deras
              mål på sikt är att bli EU-medlemmar.
            </seg>
            <seg n="407dd765">
              Herr talman! Genom att erbjuda medlemskap kan EU ställa omfattande
              krav på ansökarlandet, bland annat i fråga om demokrati och respekt
              för mänskliga rättigheter, skydd för minoriteter, miljöåtgärder,
              gränstvister och yttrandefrihet.
            </seg>
            <seg n="7c44c8b4">
              Jag vill yrka avslag på reservationerna. Dessutom vill jag yrka
              på att kommissionens arbetsprogram läggs till handlingarna.
            </seg>
          </u>
          <note type="speaker" n="6114aa8f">
            Anf. 179 Statsrådet BIRGITTA OHLSSON (FP):
          </note>
          <u who="birgitta_ohlsson_5279a8" xml:id="i-d4d4ec843e1f049d-0" n="c9b678cc">
            <seg n="be74ad37">
              Herr talman! Vi lever i ett system där ord kan skaka en hel regering,
              där ord kan visa sig mäktigare än tio militära divisioner. Orden
              kom från demokratikämpen Vaclav Havel, mannen som ledde sammetsrevolutionen
              i sitt land 1989 och sedan blev folkvald president i dåvarande
              Tjeckoslovakien. De orden känns lika högaktuella i dag, mer än
              20 år senare, då människor i arabvärlden och Nordafrika reser
              sig mot tyranner, diktatorer och envåldshärskare, för det är individer
              som förändrar världen.
            </seg>
            <seg n="14a75ac9">
              Den 19 augusti 1989 samlades flera hundra östtyskar till en picknick
              i Sopronpuszta i Ungern. Picknicken slutade med att man bröt upp
              grindarna till gränsövergången mot Österrike. En av deltagarna
              sitter faktiskt här i kammaren i dag, nämligen Walburga Habsburg
              Douglas som var med i denna frihetskamp. Frihetslängtan hos dessa
              östtyskar var början till järnridåns fall, och som en kedjereaktion
              föll de totalitära regimerna en efter en.
            </seg>
            <seg n="63711fd1">
              Jag tror att jag inte är ensam här inne om att uppleva samma
              déjà vu-känsla nu när människor samlas i Kairo, i Tunis och Tripoli
              för att kräva frihet från en totalitär regim. Många människor
              riskerar sina liv, och regimerna faller en efter en. Precis som
              1989 har frihetsrevolterna spridits som en kedjereaktion till
              andra totalitära regimer.
            </seg>
            <seg n="70c45512">
              Frihetslängtan är stark. Och vi i EU har, som många andra har
              nämnt i denna talarstol, en moralisk skyldighet att stödja kraven
              på demokrati och mänskliga rättigheter i vårt södra närområde,
              precis som vi gjorde i vårt östra närområde för 20 år sedan.
            </seg>
            <seg n="69e7ab40">
              I dag har vi att och ska vi diskutera kommissionens arbetsprogram.
              Arbetsprogrammet har lagts fram i en tid som är full av utmaningar
              för EU. Och utmaningarna rör inte bara vårt närområde. Utmaningarna
              rör i högsta grad Europas ekonomi och konkurrenskraft och hur
              vi ska vara en dynamisk union i framtiden där jobb skapas, där
              nya innovationer och företag kommer fram och människor fritt kan
              utveckla sina förmågor.
            </seg>
            <seg n="ff7970fd">
              I dag handlar vår debatt om regeringens syn på EU:s mest centrala
              frågor framöver. Frågorna som jag kommer att ta upp har ingen
              inbördes prioriteringsordning.
            </seg>
            <seg n="477e33e3">
              För det första handlar det om den ekonomiska krisen, EU 2020
              och den inre marknaden.
            </seg>
            <seg n="d635fa27">
              En central utmaning för EU är att hejda skuldkrisen och återgå
              till hållbara offentliga finanser. Målet ska vara en globalt konkurrenskraftig
              och resurseffektiv ekonomi. Det krävs nu stora ekonomiska reformer
              för att långsiktigt stärka Europas konkurrenskraft och skapa full
              sysselsättning och sunda offentliga finanser. Omvärlden kommer
              inte att invänta Europa. Vi måste själva ta initiativ och tänka
              framåt.
            </seg>
            <seg n="afd15c44">
              Ett centralt verktyg för att göra detta är Europa 2020-strategin.
              Men ambitiösa mål uppfyller inte sig själva. Det krävs att varje
              land anpassar målen efter sina egna förutsättningar och sedan
              jobbar hårt för att faktiskt leva upp till dem. Det krävs också
              en lokal förankring. Det är exempelvis kommunerna som ser till
              att våra elever går klart skolan. Mycket måste ske på lokal nivå.
            </seg>
            <seg n="4206b9de">
              Vi vet också som feminister att jämställdhet leder till tillväxt.
              Studier pekar på att om Europas kvinnor hade arbetat i lika stor
              utsträckning som män skulle tillväxten i EU ha ökat med uppemot
              30 procent. Ökad jämställdhet med lika villkor för kvinnor och
              män på arbetsmarknaden är därmed den kanske allra viktigaste tillväxtskapande
              åtgärden i Europa. Europa har inte längre råd att ha världens
              mest välutbildade hemmafruar.
            </seg>
            <seg n="e1408381">
              Europeiska rådets möte i slutet av mars kommer att bli otroligt
              viktigt. Jag vet att många här tar del av debatten inför den,
              och det bejakar jag och tycker är positivt.
            </seg>
            <seg n="15adf907">
              Regeringen stöder arbetet för ett ambitiöst paket av åtgärder
              för finansiell stabilitet och hållbara offentliga finanser. Samtidigt
              behövs full insyn och medverkan av samtliga 27 medlemsstater när
              det gäller ekonomisk och politisk samordning som faktiskt påverkar
              oss alla. Vi sitter i samma båt, oavsett om vi har euron som valuta
              eller inte.
            </seg>
            <seg n="81fc8aa3">
              En väl fungerande inre marknad är avgörande för tillväxt och
              sysselsättning i Europa. Två tredjedelar av Sveriges handel sker
              på EU:s inre marknad.
            </seg>
            <seg n="7a9415b7">
              Nyligen presenterade EU-kommissionen ett förslag till ny handlingsplan
              för den inre marknaden. Vägen framåt är en fortsatt effektivisering
              av den inre marknaden som stimulerar tillväxt och nya jobb. Utvecklingen
              av den inre marknaden måste också gå hand i hand med ökad öppenhet
              och frihandel med omvärlden för att EU ska stå sig konkurrenskraftigt
              på den globala marknaden. Även Europas arbetsmarknad måste förbli
              öppen mot omvärlden. Europa kommer framöver att behöva mer kvalificerad
              arbetskraft, inte mindre.
            </seg>
            <seg n="2953de3f">
              För det andra handlar det om utrikesfrågorna, EAS, utvidgningen,
              ENP och östliga partnerskapet.
            </seg>
            <seg n="0f77c40a">
              EU måste vara demokratins och de mänskliga rättigheternas allra
              tydligaste röst i världen, inte minst i vårt närområde. Unga frihetsaktivister
              på gatorna i Tunis, Kairo, Tripoli och Minsk ska känna vårt stöd
              i ryggen. Den europeiska grannskapspolitiken måste därför reformeras
              kraftigt för att i ökad utsträckning stödja demokratisering, mänskliga
              rättigheter och rättsstatens principer. I öst vinner det östliga
              partnerskapet kraft, men relationen till vårt södra grannskap
              måste utvecklas.
            </seg>
            <seg n="baf7fe3c">
              Den senaste tidens utveckling i regionen understryker regionens
              strategiska betydelse för EU och Europa liksom vikten av att följa
              upp de åtaganden som såväl partnerländerna som EU:s medlemsländer
              gör på ett systematiskt och långsiktigt hållbart sätt.
            </seg>
            <seg n="1b917367">
              Hur stödet till de reformprocesser som pågår och inletts ska
              hanteras kommer att vara viktiga frågor för framtiden. Här måste
              vi ha tydliga perspektiv. Vi måste förstås också ta ställning
              till ekonomiskt stöd till denna region.
            </seg>
            <seg n="ce64e41b">
              Demokrati och mänskliga rättigheter måste ta mycket större plats
              i den europeiska utrikestjänsten än vad vi sett hittills. Den
              blev operativ den 1 januari 2011, och våra relationer till partnerländerna
              i stort liksom vårt bistånd måste bli mer principfast. Vår gemensamma
              europeiska utrikespolitiska röst måste bli klarare, högre och
              tydligare för frihet och mot förtryck.
            </seg>
            <seg n="2bd8b919">
              Utvidgningen, som några ledamöter har snuddat vid, är ett av
              Europas främsta instrument för att sprida fred, demokrati och
              välstånd i Europa. Jag är glad över att många partier i denna
              kammare aktivt stöder utvidgningen och tycker att den är viktig.
            </seg>
            <seg n="779dde52">
              Sverige förblir en av utvidgningens varmaste vänner, kanske den
              varmaste. Tyvärr kan vi konstatera att våra likasinnade i denna
              fråga blir allt färre och allt tystare.
            </seg>
            <seg n="56ce9194">
              Sveriges ansträngningar för att Turkiets medlemskapsprocess ska
              röra sig framåt fortsätter oförtrutet med samma styrka. Under
              förutsättning att Kroatien uppfyller uppställda kriterier hoppas
              vi att förhandlingarna kan avslutas i år. Även Islands förhandlingar
              inleds på allvar under våren. Reformansträngningarna hos övriga
              länder på västra Balkan bör uppmuntras som en del av processen
              inför kommande medlemskap.
            </seg>
            <seg n="c5ea5562">
              För det tredje handlar det om asyl- och migrationsfrågorna. Händelseutvecklingen
              i Nordafrika understryker vikten av en fungerande asyl- och migrationspolitik.
              Vi kommer att fortsätta verka för att människor på flykt undan
              förföljelse ges skydd. Människor på flykt måste mötas av ett rättssäkert
              och tryggt system. En grundläggande del i detta är en gemensam
              asylpolitik inom EU att fler länder tar ansvar.
            </seg>
            <seg n="21003243">
              I Helsingforssprogrammet som antogs i december 2009 anges att
              målen är att uppnå en högre gemensam skyddsnivå och ett mer likvärdigt
              skydd i hela EU för att säkerställa ökad solidaritet inom unionen.
              Flera rättsakter är aktuella för omförhandling under året. Målet
              är att beslut fattas senast 2012.
            </seg>
            <seg n="d4177139">
              Förutom rena lagstiftningsinsatser är praktiskt samarbete ett
              bra sätt att öka harmoniseringen. Det handlar inte minst om insatser
              genom Europeiska stödkontoret för asylfrågor, EASO, som ska vara
              i full drift i juni 2011.
            </seg>
            <seg n="7cdc95d3">
              För att tillförsäkra en ordnad och säker tillgång till skydd
              för dem som är i behov av det och för att få fler medlemsstater
              att visa solidaritet med tredjeländer vill Sverige även att de
              föreslagna förändringarna i flyktingfonden genomförs för ett gemensamt
              vidarebosättningsprogram för EU.
            </seg>
            <seg n="cf175d58">
              För det fjärde handlar det om EU:s fleråriga budgetram. Under
              de kommande två tre åren kommer intensiva förhandlingar att föras
              i EU om hur utgiftsramarna för det europeiska samarbetet efter
              2013 ska utformas. Det är en betydelsefull framtidsfråga för EU
              som regeringen fäster stor vikt vid och där vi kommer att vara
              oerhört aktiva.
            </seg>
            <seg n="8439fff0">
              Redan 2003 slog en EU-rapport under ledning av den belgiske nationalekonomen
              André Sapir fast att EU:s budget är en historisk relik. Åtta år
              senare har mycket lite hänt på denna front. Argumenten för en
              genomgripande budgetreform är i dag starkare än någonsin tidigare.
              EU som organisation borde gå före och visa de medlemsländer som
              nu fattar svåra beslut hur man kan prioritera och omprioritera
              och skapa förutsättning för framtida tillväxt. När länder tvingas
              dra åt svångremmen på hemmaplan måste också Europeiska unionen
              tänka framåt och framtidsinriktat.
            </seg>
            <seg n="773c8f2c">
              I stället för att bevara de gamla prioriteringarna i budgeten
              bör EU satsa resurser på områden som forskning och utveckling,
              gränsöverskridande infrastruktur och miljö. Vi bör också investera
              i kampen mot organiserad brottslighet och i den gemensamma utrikes-
              och säkerhetspolitiken. Alla dessa är områden som erbjuder europeiskt
              mervärde.
            </seg>
            <seg n="5a227edc">
              Budgetramen måste också, som jag sade, återspegla den verklighet
              där många medlemsländer tvingas dra åt svångremmen. Därför måste
              nästa långtidsbudget för EU vara smalare, vassare och mer fokuserad
              på tillväxt. Ett rimligt mål är ett budgettak som ligger väl under
              1 procent av EU:s samlade bni.
            </seg>
            <seg n="6d39eb38">
              Ska vi lyckas med allt detta måste vi prioritera. Det förutsätter
              reformer, inte minst av jordbrukspolitiken som i dag tar över
              40 procent av den totala budgeten i anspråk. Vi ifrågasätter dock
              inte att jordbrukspolitiken fortsatt bör vara gemensam.
            </seg>
            <seg n="97126204">
              Den näst största utgiftsposten i EU-budgeten är sammanhållningspolitiken.
              Även den behöver reformeras såväl till storlek som till innehåll
              och fokusera på de mest behövande delarna av unionen.
            </seg>
            <seg n="d776eda4">
              Regeringen är beredd att försvara såväl Europas intresse av en
              smalare och modernare budget som svenska intressen, till exempel
              att bevaka nivån på den svenska medlemsavgiften. Om vi inte uppnår
              en tillräcklig modernisering av budgeten kommer vi att kräva att
              de rabatter som Sverige har i dag även gäller i fortsättningen.
            </seg>
            <seg n="01a34a80">
              För det femte handlar det om klimat och energi. Jämte bristen
              på demokrati är klimathotet vår tids största utmaning. Utsläppen
              ökar snabbare än någonsin tidigare, och ökningstakten är högre
              än i de scenarier som redovisades av FN:s klimatpanel 2007. Vi
              ser redan konsekvenser av klimatförändringarna. Allra mest drabbade
              är sårbara och fattiga länder.
            </seg>
            <seg n="6a584d7b">
              Gränsöverskridande problem kräver gränsöverskridande lösningar.
              99,8 procent av koldioxidutsläppen sker utanför Sveriges gränser.
              Därför har EU en nyckelroll i klimatarbetet.
            </seg>
            <seg n="2c3c70be">
              Sverige var pådrivande för att EU skulle anta världens mest ambitiösa
              klimatmål. Vi kommer att fortsätta driva på trots den klimattrötthet
              som verkar breda ut sig globalt.
            </seg>
            <seg n="fec1ea0b">
              Den svenska energipolitiken, och därmed basen för klimatpolitiken,
              ska bygga på samma tre grundpelare som i EU. Politiken syftar
              till att förena ekologisk hållbarhet, konkurrenskraft och försörjningstrygghet.
              Visionen för klimat- och energipolitiken är att Sverige år 2050
              har en hållbar och resurseffektiv energiförsörjning utan nettoutsläpp
              i atmosfären.
            </seg>
            <seg n="71e20e1d">
              Sist men inte minst handlar det om EU:s strategi för Östersjöregionen.
              Sedan de baltiska länderna och Polen blev EU-medlemmar 2004 är
              Östersjön i praktiken ett innanhav. Med hjälp av den strategi
              som antogs under Sveriges ordförandeskap ska vi utnyttja EU-medlemskapet
              för att samarbeta tätare.
            </seg>
            <seg n="d6dc9fe0">
              Havsmiljön bör stå i centrum. Hundra års industriavfall, övergödning
              och överfiske gör Östersjön till ett av världens mest hotade hav.
              20 procent av havsbotten en yta lika stor som Danmark och Skåne
              tillsammans är redan död. Vi måste jobba tillsammans för att motverka
              övergödning, algblomning och gifter. Här behövs den gemensamma
              strategin.
            </seg>
            <seg n="b2f10148">
              Jag tänkte avsluta med att återkoppla till något som Valter Mutt
              från Miljöpartiet lyfte upp tidigare. Jag är måhända inte lika
              begeistrad över lyckoforskning som han, men begreppet lycka är
              viktigt. I kväll har alliansregeringen tagit ett beslut som säkert
              kan glädja många humanistiskt sinnade européer i denna kammare,
              nämligen att papperslösa ska ha tillgång till vård och skolgång.
              De flesta av er håller nog med om att det är ett bra beslut.
            </seg>
          </u>
          <note n="15023953">
            I detta anförande instämde Fredrik Malm och Christer Winbäck
            (båda FP).
          </note>
          <note type="speaker" n="f711708f">
            Anf. 180 PATRIK BJÖRCK (S) replik:
          </note>
          <u who="patrik_bjorck_7044f9" xml:id="i-f4b04e3cf8175a42-1" n="66bc35b4">
            <seg n="7b85b954">
              Herr talman! Det har varit en del olika ämnen uppe under dagens
              debatt. Bland annat tog statsrådet upp krisen i Nordafrika. Tyvärr
              är det inte bara när det gäller demokratin i Nordafrika som regeringen
              är tyst, passiv, saknar förtroende och agerar på ett sätt som
              gör att förtroendet inte stärks. I en radiosketch från tiden för
              Lavaldomen tvingades dåvarande arbetsmarknadsministern ideligen
              hacka lök för att se ledsen ut över domen.
            </seg>
            <seg n="34436f7c">
              Det här skapar inget vidare förtroende för hur regeringen agerar.
              Tystnad och passivitet när det gäller den svenska arbetsmarknadsmodellen
              har kännetecknat regeringens agerande i EU. Detta har vi socialdemokrater
              påpekat och varit frustrerade över vid många tillfällen.
            </seg>
            <seg n="3be5dea0">
              Nu senast i arbetsmarknadsutskottet hade regeringen att ta ställning
              till ett tillägg när vi diskuterade den svenska ståndpunkten gällande
              rådsslutsatser om kommissionens sysselsättningsrapport. Vi socialdemokrater
              ville göra ett tillägg om behovet av insatser för att förhindra
              social dumpning och konkurrens genom låga löner. Detta klarade
              inte regeringen av att ställa sig bakom, utan man tyckte att det
              var en alldeles för magstark ståndpunkt.
            </seg>
            <seg n="61dca2c1">
              Kan statsrådet tänka sig att ta ställning för den svenska arbetsmarknadsmodellen?
              Och kan regeringen tänka om beträffande sin passiva och tysta
              strategi i Europa när det gäller den svenska arbetsmarknadsmodellen
              och ställa sig bakom behovet av insatser för att förhindra social
              dumpning och konkurrens genom låga löner?
            </seg>
          </u>
          <note type="speaker" n="0ee5cea9">
            Anf. 181 Statsrådet BIRGITTA OHLSSON (FP) replik:
          </note>
          <u who="birgitta_ohlsson_5279a8" xml:id="i-d4d4ec843e1f049d-1" n="c9b678cc">
            <seg n="26c725e7">
              Herr talman! Jag tänkte först bara svara på en fråga som har
              varit uppe flera gånger i debatten, nämligen om formen för denna
              diskussion. Många, både alliansvänner och i oppositionen, har
              sagt att det har varit en sedan debatt.
            </seg>
            <seg n="48c3b8ff">
              Jag beklagar förstås detta men upplägget är sådant att riksdagen
              planerar sitt arbete, vilka debatter som hålls och när de hålls.
              Jag som statsråd varken kan eller vill lägga mig i det. Det är
              viktigt att betona det.
            </seg>
            <seg n="7fa38914">
              Kommissionens arbetsprogram är kommissionens eget. Varken de
              nationella parlamenten eller medlemsstaternas regeringar har något
              formellt inflytande över det. Kommissionen lägger fram ett förslag
              som vi debatterar. Vi återkommer också under våren med ännu en
              debatt som är kopplad till Europafrågorna.
            </seg>
            <seg n="f3884e7b">
              Jag beklagar att det har dragit ut på tiden. Men det är väl något
              som vi får diskutera. Debatten har alltid varit vid den här tidpunkten.
              Det är en dialog som vi får föra.
            </seg>
            <seg n="03e0728f">
              Så till den fråga som Patrik Björck snuddade vid och som rör
              bland annat utstationeringsdirektivet och frågor kring svensk
              arbetsmarknad.
            </seg>
            <seg n="f61c924c">
              Den svenska regeringen slår vakt om den svenska arbetsmarknadsmodellen.
              Därför tror vi inte att det är någon riktigt bra idé att öppna
              upp utstationeringsdirektivet för omförhandling. Vi har 27 olika
              länder. Det skulle i praktiken vara omöjligt att få ett konkret
              gemensamt resultat som har en balans mellan fri rörlighet och
              skydd för arbetstagaren. Som vi ser det finns det en stor risk
              för att den svenska modellen skulle försämras.
            </seg>
            <seg n="b09ca34a">
              Man kan dra en parallell till frågan om kvinnors rätt till fri
              abort. Jag tror att de flesta av oss tycker att det är en mänsklig
              rättighet att bestämma över sin egen kropp, sexualitet och njutning.
              Men vi kanske inte skulle vilja ha en gemensam lagstiftning på
              europeisk nivå, eftersom det kanske inte skulle vara den svenska
              liberala lagstiftningen som vann.
            </seg>
            <seg n="e6a4b438">
              Den svenska modellen är unik. Den riskerar försämringar om man
              öppnar upp på detta område.
            </seg>
            <seg n="2ffca81c">
              Jag vill betona att jag tror att den stadga om de grundläggande
              rättigheterna som har antagits utgör en ganska bra lösning för
              att stärka arbetstagarnas ställning inom EU. Låt oss se på den.
              Men jag är skeptisk till att man ska luckra upp.
            </seg>
          </u>
          <note type="speaker" n="7a49dbbe">
            Anf. 182 PATRIK BJÖRCK (S) replik:
          </note>
          <u who="patrik_bjorck_7044f9" xml:id="i-f4b04e3cf8175a42-2" n="66bc35b4">
            <seg n="2fbaff1a">
              Herr talman! Tyvärr var statsrådets svar inte på något sätt lugnande
              eller förtroendeskapande när det gäller möjligheterna att försvara
              den svenska arbetsmarknadsmodellen.
            </seg>
            <seg n="75e521f0">
              Jag tyckte att jag ställde en ganska enkel och rimlig fråga.
              Men halva tiden använde statsrådet för att besvara en fråga som
              jag inte ställde. Jag har inte ifrågasatt formen. Jag förstår
              bakgrunden och kan i och för sig instämma i många av beklagandena
              när det gäller formen för debatten. Men jag ställde ingen fråga
              om det, fast halva tiden gick åt för att besvara en fråga som
              jag inte ställde.
            </seg>
            <seg n="82f2543a">
              Det är betecknande. Det är så regeringens hela agerande är. Man
              gör ingenting. Man låtsas att man gör någonting. Ibland försöker
              man ge sken av att man har ett engagemang för den svenska arbetsmarknadsmodellen.
              Men nu står man passivt och tyst bredvid och ser när det utdelas
              slag efter slag mot en modell som har tjänat oss så väl och som
              kräver starka parter på arbetsmarknaden och kräver möjligheter
              att teckna kollektivavtal för att det sätt som vi har organiserat
              arbetsmarknaden på i Sverige ska kunna fortsätta att tjäna oss
              när det gäller att bygga en stark ekonomi framöver.
            </seg>
            <seg n="b28913f3">
              Min fråga var om regeringen och statsrådet skulle kunna ge besked
              om att man skulle kunna ställa sig bakom behovet av insatser för
              att förhindra social dumpning och konkurrens genom låga löner.
              Det var ju det vi inte lyckades övertyga regeringen om senast
              vi hade överläggningar i arbetsmarknadsutskottet.
            </seg>
            <seg n="fae43464">
              Detta är fullständigt centrala frågor för att uppnå de olika
              delar som finns i arbetsprogrammet från EU, uppnå hållbar tillväxt
              och ökad sysselsättning. För att lösa detta och för att vi från
              Sverige ska kunna ta till vara de konkurrensfördelar vi har när
              det gäller vår arbetsmarknadsmodell kan vi inte ha en regering
              som är så passiv.
            </seg>
            <seg n="059a5b08">
              Är statsrådet beredd att ställa sig bakom behovet av insatser
              för att förhindra social dumpning och konkurrens genom låga löner?
              Det var min fråga.
            </seg>
          </u>
          <note type="speaker" n="1ff8a9a7">
            Anf. 183 Statsrådet BIRGITTA OHLSSON (FP) replik:
          </note>
          <u who="birgitta_ohlsson_5279a8" xml:id="i-d4d4ec843e1f049d-2" n="c9b678cc">
            <seg n="2ff4991e">
              Herr talman! Som jag nämnde tidigare tror vi inte att det är
              rätt väg att gå. Den svenska modellen är unik. Öppnar man upp
              tror vi att det kan bli försämringar. Strategiskt sett går det
              inte i rätt riktning, så att man stärker att fler länder anammar
              den svenska modellen, utan det kan bli tvärtom. Vi är inte beredda
              att ta de riskerna.
            </seg>
            <seg n="59057a5e">
              Däremot stöder vi det arbete som kommissionen har inlett med
              att förbättra tillämpningen av det nuvarande utstationeringsdirektivet.
              Det tror vi är centralt.
            </seg>
            <seg n="f742ff6a">
              Genom bättre tillämpning och bättre samarbete mellan olika medlemsstater
              tror vi att man kommer åt problemen på ett bättre sätt än genom
              att luckra upp, vilket kan sluta illa för den svenska modellen.
            </seg>
          </u>
          <note type="speaker" n="5664c7d6">
            Anf. 184 JONAS SJÖSTEDT (V) replik:
          </note>
          <u who="jonas_sjostedt_818231" xml:id="i-b85178c64f5e9100-3" n="35c7232b">
            <seg n="82f80214">
              Herr talman! Jag tycker att det finns en del områden där den
              svenska regeringens EU-politik är oklar. Jag tänkte att vi kan
              sprida ljus över dem i den här debatten, så jag har tre frågor
              till statsrådet.
            </seg>
            <seg n="13774d9d">
              Den första frågan är: Vill den svenska regeringen att Sverige
              ska anslutas till EU:s valutaunion under innevarande mandatperiod?
              Har regeringen någon åsikt om det? Finns det någon regeringsståndpunkt
              i denna fråga?
            </seg>
            <seg n="7fd23853">
              Min andra fråga gäller den konkurrenspakt som har lagts fram
              av Tyskland och Frankrike, senast i samband med Europeiska rådet.
              Den innebär att man vill harmonisera pensionsålder, att man vill
              ingripa i lönesättning och att man vill ha skrivningar i ländernas
              grundlagar om skuldsättning, till exempel om harmonisering av
              bolagsskatt.
            </seg>
            <seg n="76ff8346">
              Tyskland och Frankrike har påpekat att detta i första hand är
              tänkt för eurozonen, men de inbjuder även icke-euroländer att
              delta. Har den svenska regeringen någon åsikt om man tänker delta
              i detta eller inte ett överstatligt samarbete på de här områdena
              som initieras av Tyskland och Frankrike? Det är ganska centralt
              i dagens EU.
            </seg>
            <seg n="5b65f378">
              Min sista fråga gäller situationen i Spanien och Baskien. En
              av Europas allra längsta och blodigaste konflikter under de senaste
              årtiondena kan förhoppningsvis vara på väg mot sitt slut. Det
              handlar om Etas oförsvarliga vill jag säga terror i Spanien. Nu
              har Eta lovat att lägga vapnen åt sidan. Det som uppfattas som
              Etas politiska gren, som förut kallades Batasuna, har nu återbildats
              under annat namn.
            </seg>
            <seg n="f9195247">
              Frågan är: Kommer Spanien att förbjuda detta parti? Kommer detta
              parti att förbjudas att kandidera i Europavalen? Det kan avgöra
              den baskiska konfliktens öde för lång tid framöver. Vad är den
              svenska regeringens ståndpunkt i denna fråga?
            </seg>
          </u>
          <note type="speaker" n="3e645321">
            Anf. 185 Statsrådet BIRGITTA OHLSSON (FP) replik:
          </note>
          <u who="birgitta_ohlsson_5279a8" xml:id="i-d4d4ec843e1f049d-3" n="c9b678cc">
            <seg n="88055a45">
              Herr talman! Jag kan börja med den sista frågan. Den kan jag
              faktiskt inte svara på. Jag har inte någon klar position om vad
              vi tycker i just den frågan.
            </seg>
            <seg n="d5df700e">
              Fråga två rörde euron, huruvida vi kommer att ansluta oss till
              euron under denna mandatperiod. En framtida svensk valutaunion
              vet vi alla föregås av en folkomröstning, och tidpunkten för den
              beslutas i riksdagen. I regeringen har vi inte kommit överens
              om något konkret datum för en kommande folkomröstning.
            </seg>
            <seg n="e1683284">
              På samma sätt som ditt parti, tillsammans med något annat parti
              i riksdagen, kanske är det tydligast när det gäller att vara mot
              euron är mitt parti, Folkpartiet, det mest positiva partiet. Det
              har vi fortsatt att vara.
            </seg>
            <seg n="7005a622">
              Också där tycker jag att det kan vara av vikt, som min partikamrat
              Fredrik Malm nämnde, att vi måste se på ett scenario för hur vår
              del av Europa kommer att se ut de närmaste åren. Det är mycket
              möjligt att samtliga länder kring Östersjön om tio år i praktiken
              har euron som valuta. Det blir ett utanförskap som kommer att
              kosta mycket mer.
            </seg>
            <seg n="3ea484d1">
              Jag kan citera den estländska finansministern den 1 januari,
              när de fick euron som valuta. Han sade: När det blåser och stormar
              på havet är det bättre att sitta i båten än att vara utanför.
              Det tycker jag är ett viktigt argument för att se hur vi faktiskt
              påverkas, oavsett om vi har euron som valuta eller inte.
            </seg>
            <seg n="15940096">
              Det är också viktigt att betona att många länder i Europa har
              haft en finansiell kris de senaste åren. Grekland är ett av de
              länder som har euron som valuta. Men det finns länder som inte
              har euron som valuta, som Storbritannien, Lettland och Ungern,
              som också har haft stora finansiella problem. Det gäller också
              ett kommande medlemsland som Island. Vi bör betona att det även
              där finns en dimension. Det handlar mer om att länder har vanskött
              sin ekonomi och dribblat med statistik, som i Greklands fall,
              än att de har euron som valuta.
            </seg>
            <seg n="0c4b6250">
              Jag får återkomma till din första fråga i min nästa replik, eftersom
              tiden är slut nu.
            </seg>
          </u>
          <note type="speaker" n="cf7ee9ed">
            Anf. 186 JONAS SJÖSTEDT (V) replik:
          </note>
          <u who="jonas_sjostedt_818231" xml:id="i-b85178c64f5e9100-4" n="35c7232b">
            <seg n="5b2a392c">
              Herr talman! Jag ställde tre frågor. Jag fick försök till svar
              på två av de frågorna.
            </seg>
            <seg n="96db8a88">
              På den första frågan om Spanien och Baskien var svaret att regeringen
              inte har någon ståndpunkt. Jag bara noterar att det är vanligt
              att man inte har någon åsikt om vad som händer i EU-länder men
              gärna om sådant som händer utanför. Det tycker jag är lite märkligt
              ibland i EU-debatten. Det kanske inte hör till att man får ha
              åsikter om varandra.
            </seg>
            <seg n="9534c100">
              När det gäller frågan om euron tycker jag att det är ett mysterium.
              Regeringens ståndpunkt är att om vi ska ansluta oss till euron
              ska vi ha en folkomröstning. Ja, det är ju fullständigt självklart.
              Men vill regeringen att vi ska gå med i EU:s valutaunion? Har
              regeringen någon åsikt om det?
            </seg>
            <seg n="56b11dee">
              Oavsett vad Socialdemokraterna tycker om vi ska ha en folkomröstning
              eller om riksdagen ska ta beslut undrar jag: Vad är regeringens
              ståndpunkt? Vad tycker regeringen i denna fråga? Finns det en
              regeringsståndpunkt om att vi ska avskaffa vår valuta och gå in
              i EU:s valutaunion?
            </seg>
            <seg n="67d5c196">
              Här tycker jag faktiskt att ministern passar i den frågan. Då
              blir man fundersam. Det är kanske den viktigaste frågan vi står
              inför i EU-politiken, och regeringen tycker uppenbarligen ingenting.
              Sedan tror jag att man ska akta sig för liknelser med båtar när
              det gäller euron. Jag tycker att det känns lite grann som att
              man står på kajen och kliver på Titanic när man ser isberget vid
              horisonten när det gäller euron.
            </seg>
            <seg n="5262e547">
              Jag ser fram emot att jag kanske kan få ett svar på den tredje
              frågan om man är beredd att gå in i detta mycket hårda överstatliga
              samarbete som går in djupt i nationell självbestämmanderätt som
              lönesättning, grundlagar och så vidare. Där måste regeringen rimligen
              ha en glasklar ståndpunkt.
            </seg>
          </u>
          <note type="speaker" n="bbab5494">
            Anf. 187 Statsrådet BIRGITTA OHLSSON (FP) replik:
          </note>
          <u who="birgitta_ohlsson_5279a8" xml:id="i-d4d4ec843e1f049d-4" n="c9b678cc">
            <seg n="509fabed">
              Herr talman! Jonas Sjöstedt försöker insinuera att regeringen
              inte har en politik gentemot andra EU-länder. Då skulle jag vilja
              säga att vi är den klaraste rösten internt på olika EU-möten när
              det gäller att kritisera brott mot mänskliga fri- och rättigheter
              oavsett om det handlar om att fördöma att ett land som Litauen
              försöker förvägra homo- och bisexuella och transpersoner att genomföra
              en prideparad jag invigde själv Baltic Pride i maj eller om det
              handlar om att vara klar och tydlig i fråga om diskriminering
              och förtryck av romer som sker i länder som Italien och i många
              länder i Öst- och Centraleuropa eller om det handlar om den ungerska
              medielagen.
            </seg>
            <seg n="ee0e505e">
              På många möten känner jag mig ensam om att ha denna tydliga och
              klara röst. Men jag är inte den enda svenska ministern som har
              dessa ståndpunkter, utan där är vi mycket värderingsstyrda och
              tydliga.
            </seg>
            <seg n="a26d8ad9">
              När det gäller frågan om ett konkurrenskraftspaket finns det
              ännu inte något riktigt konkret förslag att ta ställning till.
              Därför är det svårt att göra just det. När det kommer ett förslag
              som är etablerat kommer regeringen förstås att gå tillbaka till
              riksdagen för att förankra sin position i bland annat EU-nämnden
              som Jonas Sjöstedt sitter i. Därför är processen ganska oklar
              framöver.
            </seg>
            <seg n="1f2e6a2f">
              Det kommer att vara ett toppmöte den 11 mars som för övrigt kommer
              att kombineras med ett annat toppmöte om Libyens situation. Det
              blir därför mycket den dagen. Men toppmötet den 11 mars kring
              konkurrenskraftspaketet rör bara euroländerna. Det är ett bra
              exempel för att visa att när man inte har euron som valuta blir
              man utestängd från möten som faktiskt rör mycket av Europas framtid.
            </seg>
            <seg n="b734785e">
              Regeringen tycker att det är viktigt att man värnar arbetsmarknadens
              parter vad gäller lönebildning enligt den svenska modellen. Det
              är väldigt viktigt att betona det. Vi tycker också att det är
              viktigt att värna riksdagens roll när det gäller att fatta beslut
              som rör finans- och skattepolitik på nationell nivå. Vi har inga
              planer på att företräda en politik som innebär EU-skatter med
              mera. Vi tycker att det är viktigt att riksdagen har en nationell
              kompetens, och här ska ni som sitter i denna kammare som folkvalda
              besluta om detta.
            </seg>
            <seg n="d6067c71">
              Det är också viktigt att EU inte skapar nya parallella strukturer
              eller dubbelarbete där en viss del av Europeiska unionen går vidare
              och andra står kvar på perrongen, utan man måste ha ett paket
              där alla är med och är aktiva.
            </seg>
          </u>
          <note type="speaker" n="2da49aae">
            Anf. 188 KENNETH G FORSLUND (S):
          </note>
          <u who="unknown" xml:id="i-b3b2e25568b04bde-0" n="ade9d033">
            <seg n="2fcbc3db">
              Herr talman! Det är naturligtvis lite märkligt att ha debatten
              och behandlingen av detta betänkande och ge riksdagens synpunkter
              på EU-kommissionens arbetsprogram så pass långt efter att det
              först har presenterats och sedan har trätt i kraft. Alla vi i
              riksdagen får nog för framtiden fundera över hur vi möjligen kan
              förbättra den processen, så att de synpunkter och åsikter som
              finns i riksdagen inte kastas in i denna process i efterskott
              som jästen in i degen.
            </seg>
            <seg n="1cb7d775">
              Det är viktigt att EU jobbar med att fortsätta utveckla både
              den sociala och den ekonomiska nivån för människorna inom medlemsstaterna
              likaväl som för människor utanför EU.
            </seg>
            <seg n="58551055">
              Flera har här i debatten tagit upp hur utvecklingen har varit
              den senaste tiden i vårt grannområde i Nordafrika. Det stämmer
              till eftertanke. Vi hör också i denna debatt hur lösningarna uppenbart
              skiljer sig åt ganska dramatiskt mellan olika partier. Det talas
              om att resa muren högre mot dem som finns utanför och att inte
              släppa in fler i gemenskapen eftersom det då blir krångligare.
              Men det talas också om att samarbeta mer och att fortsätta utvidgningsstrategin
              och låta fler länder och människor komma in i gemenskapen och
              också om att öka samarbetet med dem som inte har sökt medlemskap
              och som rent av kanske aldrig heller av olika skäl skulle kunna
              få medlemskap men att inte resa de höga murarna mot världen utanför.
            </seg>
            <seg n="af995b63">
              För mig som socialdemokrat är det den självklara lösningen att
              ha mer av samarbete både inom EU och mellan EU och länder utanför
              de gränser som vi har.
            </seg>
            <seg n="7c9935fe">
              Jag hoppas på en framtid där Medelhavet är ett frihandelns hav,
              där vi i den rika delen av världen och den rika delen av Europa
              bidrar till att skapa utveckling i ett grannområde som exempelvis
              norra Afrika. Där kan vi, genom vårt agerande, genom att inte
              bygga murar vid gränserna utan genom att vara öppna och samarbeta
              och genom att bidra på olika sätt och stimulera utveckling också
              utanför EU, skapa en bättre värld både för oss och för de människor
              som även i fortsättningen kommer att leva utanför EU-gemenskapen
              och högst sannolikt inte kommer att bli medlemmar.
            </seg>
            <seg n="bc643703">
              Det är viktigt med social och ekonomisk utveckling och utjämning.
              Det är till och med så viktigt att det är ett av de grundläggande
              målen för hela EU-samarbetet. Därför är det bra med det arbetsprogram
              som kommissionen presenterar där man försöker presentera idéer
              till hur vi ska få fart på den ekonomiska utvecklingen och hur
              vi ska bidra till ökat välstånd inom unionen i första hand i detta
              dokument.
            </seg>
            <seg n="48acae26">
              Men för oss socialdemokrater är det viktigt att dessa ansträngningar
              måste bygga på att man spelar på sjysta och lika villkor inom
              varje land och också mellan länder. Därför är det så viktigt med
              det som Patrik Björck har tagit upp tidigare i debatten om kollektivavtalens
              roll i de olika medlemsstaterna. Kollektivavtalen får inte vara
              taket för villkor och löner på arbetsmarknaden i olika medlemsstater.
              De måste vara golvet för villkor och löner i de olika medlemsstaterna.
              Det måste, tycker jag som socialdemokrat, faktiskt också vara
              ett viktigt ett intresse för dem som driver företag att man spelar
              på lika och sjysta villkor därför att det är då som det blir konkurrens
              om att verkligen vara bäst, att verkligen vara effektivast och
              att verkligen vara den som har de bästa produkterna och de bästa
              tjänsterna och att inte vara den som konkurrerar med de sämsta
              villkoren, de uslaste lönerna och den hårdaste piskan. Det saknar
              jag i detta arbetsprogram. Det saknar jag i regeringens politik
              och i regeringens agerande.
            </seg>
            <seg n="a080d564">
              Herr talman! Jag vill avslutningsvis yrka bifall till den socialdemokratiska
              reservationen där vi lyfter fram just dessa frågor och också frågor
              som är viktiga för oss när det gäller det juridiska samarbetet
              inom EU.
            </seg>
          </u>
          <note n="1e2c1f50">
            Överläggningen var härmed avslutad.
          </note>
          <note n="36b6956d">
            24 § Globalisering och internationellt ekonomiskt samarbete
          </note>
          <note n="e62f6673">
            Föredrogs
          </note>
          <note type="speaker" n="9a7ad4fa">
            Anf. 189 TOMMY WAIDELICH (S):
          </note>
          <u who="tommy_waidelich_3ddf03" xml:id="i-e98b699b4aef2f82-0" n="3814b7b7">
            <seg n="b2f9f0a7">
              Herr talman! Detta betänkande handlar om globalisering. Det är
              ett betänkande där många av de motioner som har väckts under den
              allmänna motionstiden behandlas.
            </seg>
            <seg n="75acaaaf">
              Vi socialdemokrater har också motionerat i flera delar. Det rör
              globaliseringen som möjlighet, handelspolitiken men även insatser
              för att bekämpa fattigdom och annat.
            </seg>
            <seg n="30634804">
              Man kan säga att globaliseringen har fört mycket positivt med
              sig. Det ser jag inte bara som svensk och som en person från ett
              exportberoende land. Globaliseringen har också i ett globalt perspektiv
              skapat ett ökat välstånd och bidragit till att fattigdomen har
              minskat för flera hundra miljoner människor. Med globaliseringen
              har också kraven på demokrati, mänskliga rättigheter och social
              trygghet ökat runt om i världen. Det ser vi inte minst nu i Nordafrika
              när den unga Internetgenerationen kräver samma rättigheter som
              anses självklara i andra delar av världen.
            </seg>
            <seg n="c54e6441">
              Samtidigt finns det också en oro för globaliseringen och dess
              effekter. Det handlar inte minst om omställningen från den gamla
              till den nya ekonomin och om den konkurrens som finns mellan rika
              och fattiga länder men också mellan låglöneländer där man spelar
              ut låglöneländerna mot varandra. Då är det viktigt att inte bara
              utforma handelspolitiken på ett riktigt och rättvist sätt så att
              den ökade frihandeln, som är mycket positiv, inte leder till social
              dumpning och till att man spelar ut länder mot varandra, utan
              man behöver också se till att företagen tar ett större ansvar
              för bra och rättvisa arbetsvillkor. Inom ramen för FN, OECD, ILO,
              Världsbanken och andra organisationer finns det möjligheter att
              driva fram regler om företags ansvar för arbetsvillkor och en
              bättre miljö.
            </seg>
            <seg n="f563f645">
              Det handlar också om det som vi socialdemokrater brukar prata
              om, nämligen den klassiska välfärdspolitiken på hemmaplan. Det
              handlar om att bygga broar från det gamla till det nya. Den dagen
              du är arbetslös ska du veta att det finns en generös a-kassa så
              att du slipper lämna hus och hem. Det ska finnas insatser så att
              du kan utbilda dig för det nya och ta den här kursen som krävs
              för att ta det nya jobbet. Att bygga broar från det gamla till
              det nya är också en del av att möta globaliseringen. Det är sådant
              som man kan göra på nationell nivå.
            </seg>
            <seg n="91456e34">
              På det globala planet finns det möjligheter att jobba med regler
              inom de här olika internationella organisationerna. De kan också
              användas för att möta många av de andra svårigheter som vi har
              sett som en del av globaliseringen under den senaste tiden. Jag
              tänker inte minst på den senaste finanskrisen. Det har funnits
              exempel på excesser, bristande regelverk och girighet som har
              drivit fram ett extremt risktagande som vi nu betalar notan för
              inte bara i form av arbetslöshet runt om i världen utan också
              i form av den så kallade skuldkrisen. Mycket av det som har hänt
              inom den finansiella sektorn har nu lyfts över på skattebetalarna.
              Vi ser att den här skuldkrisen dyker upp i flera olika länder,
              inte minst här i Europa.
            </seg>
            <seg n="d2d194e2">
              Vi tror att det finns mer att göra. Det har gjorts en del i finanskrisens
              efterdyningar för att reformera de internationella finansiella
              institutionerna. Vi tror att det kan göras mer. Vi tror att demokrati
              och mänskliga rättigheter i högre grad bör vara förknippade med
              organisationernas utlåning. Det är en del i att möta den övergripande
              utmaningen med globalisering, handel och rättvisa villkor. Vi
              tror också att en annan del av reformarbetet när det gäller de
              här institutionerna, nämligen den del där man möter finansiell
              oro och ytterligare kriser som kan dyka upp i framtiden, är just
              att få en ökad koppling mellan IMF, Världsbanken och FN-systemet.
              Vi tror att FN bör kunna fatta beslut som även de finansiella
              organisationerna måste rätta sig efter. En idé som vi tycker är
              värd att lyfta fram för diskussion är att omvandla det ekonomiska
              och sociala rådet till ett handlingskraftigt råd för mänsklig
              utveckling.
            </seg>
            <seg n="beb22c20">
              Detta är några av de saker vi för fram i våra reservationer.
              På det hela taget tror vi på globaliseringen och frihandeln, men
              det måste ske med sjysta villkor. Det måste ske på ett sådant
              sätt att vi inte spelar ut länder mot varandra och så att vi inte
              spelar ut löntagare i olika länder mot varandra. Det krävs reformer
              för att möta ytterligare risker för finansiella kriser. De reformerna
              kan genomföras på en global nivå där inte minst de internationella
              finansiella institutionerna är viktiga spelare.
            </seg>
          </u>
          <note n="7db92e72">
            Med de orden yrkar jag bifall till reservation nr 2.
          </note>
          <note type="speaker" n="d31811db">
            Anf. 190 BODIL CEBALLOS (MP):
          </note>
          <u who="bodil_ceballos_9366f3" xml:id="i-bf9d189666c2dd80-0" n="fd32fb62">
            <seg n="2ac030e5">
              Herr talman! Jag är precis hemkommen från en resa till en ö mitt
              i Atlanten långt borta men ändå i EU. Det är en ö dit många svenskar
              sedan många år tillbaka har rest för sol och bad. Den var från
              början en fattig provins i en diktatur, men den har med turismen
              som bas haft en enorm utveckling på gott och ont. Turisterna spred
              bland annat information om att en värld med demokrati är möjlig,
              precis som turisterna, Facebook, Twitter med mera spridit samma
              information till Tunisien, Egypten med flera. Det är en av de
              positiva delarna med globaliseringen.
            </seg>
            <seg n="bcc32a82">
              Men turister som reser till ön äter inte den mat som produceras
              där, för den räcker inte till alla. Turister duschar och badar
              i öbornas färskvatten och har välvattnade planteringar på hotellen.
              Resultatet är att vattnet sedan inte räcker till deras egna odlingar,
              utan de behöver bygga energislukande avsaltningsanläggningar.
              Vi slösar med deras el som i huvudsak kommer från fossila bränslen.
              Vi överbelastar deras soptipp. Den stora mängden människor innebär
              att den reducerade och känsliga ytan byggs ut alltmer med bostäder,
              motorvägar etcetera, allt för att tillfredsställa öns stora industri,
              turismen.
            </seg>
            <seg n="0992500f">
              Turismen var ur ekonomisk synvinkel bra för ön när den började.
              Den lyfte ön från fattigdom genom att ge arbetstillfällen till
              lokalbefolkningen och var ett lyft för det lokala näringslivet.
              Ytan räckte till, och resurserna räckte till alla. Samma utveckling
              ser vi i dag i många utvecklingsländer där turismen börjar slå
              rot.
            </seg>
            <seg n="a5f3e302">
              Men i dag ser vi en annan utveckling på ön. Allt fler gigantiska
              all-inclusive-hotell, där turisten inte behöver gå ut genom hotellets
              dörrar för att finna allt som kan behövas och för det mesta på
              det egna språket, har lett till att det lokala näringslivet i
              stället för att blomstra börjar dö ut, och arbetslösheten är skyhög.
              Kuststräckan byggs ut i strid med strandskyddet, men ingen bryr
              sig, för vem vill röra hönan med guldägget.
            </seg>
            <seg n="01086f80">
              Öns styrande har nu ändå insett att turismen också kostar. De
              vill styra över från fattiga brittiska ungdomsturister som inte
              har så mycket att spendera på nöjen till penningstinna golfspelare,
              så kallad kvalitetsturism. Det innebär ännu mer vatten, ännu mer
              bekämpningsmedel men något mindre sopor och något mindre slitage
              på naturen eftersom det handlar om färre personer.
            </seg>
            <seg n="06ebba15">
              Ön har också behov av att få användning för cementen från cementfabriken
              som byggdes där en megahamn planerades, men den fick man sedan
              inte tillstånd att bygga, eller man har inte fått det än så länge.
              Därför bygger och bygger man oavsett om någon kommer att behöva
              det som byggs. Mycket handlar om att göra så stort som möjligt
              och behaga turisterna, och lite handlar om att lösa öbornas verkliga
              problem med arbetslöshet, kommunikationer, hälsovård etcetera.
            </seg>
            <seg n="18c6c65d">
              Det senaste riktigt galna projektet är planerna på ett höghastighetståg
              på en sträcka som är under tio mil och som ska ha åtta nio stationer
              som ibland inte ens ligger i närheten av där människor bor. Tanken
              är att den ska ligga så nära kusten som möjligt där turisterna
              är i stället för längre upp där samhällena ofta ligger, annars
              kanske inte turisterna använder den. Att ett eventuellt tåg i
              huvudsak borde tjäna öbornas intresse att kunna arbetspendla till
              eller från huvudstaden tänkte politikerna nog inte på.
            </seg>
            <seg n="f5af83e0">
              På nätterna kan man använda spåren till att transportera gods
              från hamnen, som ingen vet om den någonsin blir av. Att de också
              måste bygga omlastningsstationer och att godset efter bara några
              få mil ändå måste över på lastbil tänkte politikerna nog inte
              heller på. Finansieringen är oklar. Förutom en del EU-pengar och
              nationella pengar ska de söka privata finansiärer. Det visar sig
              att de tänkt sig ett tyskt bolag.
            </seg>
            <seg n="adfbe10b">
              Men hur tänker då detta tyska bolag? Har de några tankar på att
              tåget får förödande konsekvenser för både miljö och människor?
              Har de några tankar på att kostnaden för tåget är den största
              i öns historia och att folk på ön hellre vill ha fler sängar i
              sjukvården så att de slipper att ligga i korridorerna? Har de
              några tankar på att sträckans lönsamhet ligger i att människor
              kan använda tåget till ett rimligt pris för att arbetspendla?
              Om tåget är både dyrare och krångligare och tar längre tid än
              att ta bilen, då blir det bilen. Det är jag säker på.
            </seg>
            <seg n="76537b8c">
              Hur tänker researrangörerna? De vet att placeringen av kunder
              på all-inclusive-hotellen tar död på det lokala näringslivet och
              jobb från lokalbefolkningen. De vet att sopbergen växer och växer.
              De vet att det snart bara finns hårdgjorda ytor så att regnvattnet
              inte kan filtreras ned i jorden. De vet att byggherrarna inte
              alltid på hederlig väg får tillstånd att bygga för vattnets naturliga
              passager på väg mot havet när de stora regnen kommer och drar
              allting med sig.
            </seg>
            <seg n="05b3c33a">
              Berättar de det för kunderna? Vilket ansvar tar de, mer än att
              sätta upp en lapp på hotellet att man kan använda handduken fler
              dagar om man vill? Men städerskan tar den ändå inte, så det kvittar.
              Och vilket ansvar tar de för att främja de inhemska produkterna
              i stället för de importerade, för att stötta de lokala näringarna?
              Det börjar bli bättre när det gäller miljön, men när det handlar
              om respekten för lokalbefolkningen är det mycket sämre.
            </seg>
            <seg n="7a82cd29">
              Herr talman! Det jag i dag ser på Tenerife är konsekvenserna
              av en stor industris framfart under många år. Det som började
              som något positivt har förbytts i ett scenario där man inte kan
              vända åter. Om turismen försvinner är inkomstmöjligheterna borta.
              Om turismen förvandlas till ett all-inclusive-paradis är inkomstmöjligheterna
              för lokalbefolkningen också borta. Den dag det dyker upp turistorter
              i billigare länder är inkomstmöjligheterna borta. Turismen är
              som vilken industri som helst. Den flyttar dit där den ger ägarna
              mest inkomster, oavsett om det skulle vara i en diktatur eller
              i en demokrati. När Volvo eller Saab krisar är det kris i en hel
              region. Detsamma gäller på ön.
            </seg>
            <seg n="a297997b">
              Herr talman! När jag talar om företagens ansvar i kammaren brukar
              jag för det mesta tala om vad svenska och europeiska bolag gör
              i länder utanför EU. I dag valde jag att tala om hur de faktiskt
              beter sig i EU. Skillnaderna är inte så stora. Det går inte heller
              att säga att svenska bolag per automatik tar mer hänsyn till vare
              sig miljö, mänskliga rättigheter eller lokalbefolknings intressen,
              vilket vår handelsminister verkar tro. Om det vore så skulle svenska
              resebolag ta ett större ansvar. Om tyska bolag tog ansvar skulle
              de tala om för kanarierna att ett höghastighetståg på Tenerife
              är utom all rim och reson och föreslå en mindre variant, typ pendeltåg.
            </seg>
            <seg n="4e46d08c">
              Herr talman! I dagens betänkande finns också frågan om Bolidens
              ansvar i Chile med. Den frågan har jag diskuterat med handelsministern
              flera gånger tidigare. Bolidens ansvar för olyckan i Coto de Doñana
              i Spanien är ett annat exempel på Bolidens framfart i världen.
              Det är inte rimligt att bland annat Boliden år efter år ska kunna
              undandra sig ansvar för sina missgärningar genom att utnyttja
              luckor i de nationella lagstiftningarna och i folkrätten. Det
              måste skapas möjligheter att ställa företag till svars även för
              gamla försyndelser.
            </seg>
            <seg n="5825fbf4">
              Stater som stöttar exploatering eller investeringar i andra länder
              har naturligtvis ett ansvar att aldrig ge sig in i tvivelaktiga
              projekt, som när handelsministern gav sig av till Libyen med ett
              företag som ville sälja övervakningsutrustning till en av världssamfundets
              galnaste ledare. Däremot vill jag i dagsläget inte gå lika långt
              som Vänsterpartiet och säga att Sverige ska vara med och finansiera
              de skador Boliden åsamkat befolkningen i Arica i Chile. Jag vill
              dock att Sverige ska sätta stark press på Boliden att betala.
              Skattebetalarna ska inte behöva stå för ännu existerande skrupelfria
              företagsledningars nota för begångna försyndelser. Det skulle
              kunna bli dyrt när det gäller Boliden eftersom de varit på många
              ställen i världen.
            </seg>
            <seg n="706cc8cd">
              Miljöpartiet har under flera års tid lyft upp frågan om ett bindande
              regelverk för att få företag att respektera miljö samt mänskliga
              och sociala rättigheter. Det är uppenbart att det inte räcker
              med rekommendationer och frivilliga åtaganden. Vi sköter oss ju
              inte ens på hemmaplan alla gånger. Jag vill därför yrka bifall
              till reservation 9.
            </seg>
            <seg n="6ac07f11">
              I detta anförande instämde Valter Mutt (MP).
            </seg>
          </u>
          <note type="speaker" n="e409a6d5">
            Anf. 191 HANS LINDE (V):
          </note>
          <u who="hans_linde_abeaba" xml:id="i-7d1793891eea4ed8-0" n="dcd509f4">
            <seg n="789b8ffa">
              Herr talman! Vi debatterar nu betänkande UU13 Globalisering och
              internationellt ekonomiskt samarbete . Få begrepp kan tolkas och
              uppfattas på så många olika sätt som just begreppet globalisering.
              Vem vi är och varifrån vi betraktar världen avgör hur vi ser på
              globaliseringen. Det som för den ene är en ny affärsmöjlighet
              att exportera en vara är för den andre ett fördjupat ekonomiskt
              förtryck. Det som för den ene är en möjlighet att med sin ryggsäck
              resa världen över och twittra är för den andre en skranglig båt
              på väg över Medelhavet.
            </seg>
            <seg n="4358d5d7">
              Vilket perspektiv de borgerliga partierna i sitt betänkande utgått
              från är inte speciellt svårt att se. Man skriver i betänkandet
              bland annat att globaliseringen har skapat nya möjligheter såväl
              för individer och företag som för idéer och information att fritt
              röra sig över gränserna. Jag tror inte att Ingvar Kamprad och
              andra välbärgade svenskar har några problem att känna igen sig
              i den beskrivningen. Men fråga en småbonde i Mali eller en flykting
              från Afghanistan om de skulle hålla med om att de under de senaste
              åren sett en process som skapat nya möjligheter att röra sig fritt
              över gränserna. Jag tror knappast att de skulle hålla med om beskrivningen.
              Det visar vilket perspektiv man utgår från när man diskuterar
              globaliseringen.
            </seg>
            <seg n="c8f3cd82">
              Det är inte förvånande att de borgerliga partierna väljer att
              hylla en utveckling där fria marknadskrafter får ökat spelutrymme,
              där vinstintressena sätts före allmänintressena och miljöintressena
              och där makten flyttas från de demokratiskt valda församlingarna
              in i de slutna styrelserummen hos riskkapitalisterna.
            </seg>
            <seg n="5712d931">
              Mer förvånande är att vi har en borgerlighet som vägrar att se
              världen. Man ser inte misslyckandet för den politik man fört,
              de nyliberala dogmernas politik, när det gäller globaliseringen.
              Åk till Nigerdeltat och besök de småbönder som får se sin mark
              förgiftas av de globala multinationella oljebolagen samtidigt
              som dessa plockar ut miljardvinster till sina huvudkontor i Europa!
              Åk till Angola, ett av de länder som haft absolut högst tillväxt
              i världen de senaste åren! Vinsterna från denna tillväxt har tillfallit
              en ytterst liten minoritet i huvudstaden medan vanliga angolaner
              fortfarande lever i djupaste fattigdom.
            </seg>
            <seg n="8d33f2c6">
              Vi ser den utvecklingen också i vårt eget land. Vi behöver inte
              åka till Afrika för att se globaliseringens baksida. Åk runt i
              de svenska bygderna och besök de orter där vi fick se nedläggningar
              under finanskrisen, där vi fick se hur beslut avgörande för människors
              vardag och arbetstillfällen fattades högt över deras huvuden och
              utan möjlighet till insyn eller inflytande!
            </seg>
            <seg n="a0f7ad4c">
              Herr talman! Globalisering är både en verklig process och en
              ideologisk process. Den är verklig i den bemärkelsen att ekonomin
              sedan århundraden är global och tenderar att bli alltmer global.
              Den är verklig också genom att vi sett en fantastisk teknisk utveckling
              som gjort att den del av världsbefolkningen som har tillgång till
              dessa tekniska framsteg fått möjlighet att utbyta information
              och kunskap på ett sätt vi aldrig tidigare sett på vår jord. Men
              när vi hyllar twittrandet och facebookandet i Nordafrika ska vi
              komma ihåg alla de människor som lever på denna planet och aldrig
              har ringt ett telefonsamtal. För alltför många är denna tekniska
              revolution fortfarande någonting främmande.
            </seg>
            <seg n="4842d1e4">
              Det är viktigt att understryka att när det gäller globalisering
              har det inte skett enligt en naturlag. Det är inga osynliga händer
              som flyttat makten från demokratiska arenor till de multinationella
              företagens slutna styrelserum. Det är inga osynliga händer som
              systematiskt befriat riskkapitalister från demokratisk styrning,
              reglering och ansvarsutkrävande. Och det är knappast heller någon
              osynlig ande som sett till att man i land efter land genomfört
              privatiseringar där sektor efter sektor öppnats upp för de kortsiktiga
              vinstintressena som fått ersätta allmänintressena. Denna utveckling
              må i Sverige beskrivas som något från ovan givet, men det är ett
              resultat av medvetna politiska beslut även i denna kammare.
            </seg>
            <seg n="24845c24">
              Globaliseringen beskrivs som en ömsesidig process med ett globalt
              utbyte frikopplat från allt vad maktrelationer kan heta. Om vi
              tittar ut över världen ser vi dock att globaliseringen i realiteten
              fungerar tämligen enkelriktat. Bakom den nyliberala retoriken
              om ökat utbyte har det skett en tydlig förskjutning av makt och
              resurser från de fattiga till de rika, till ett fåtal länder och
              ett fåtal händer.
            </seg>
            <seg n="44c28aea">
              I vår reservation skriver vi från Vänsterpartiets sida hur de
              350 största företagen står för 40 procent av den globala handeln
              samtidigt som vi ser att kontinenten Afrikas handel och export
              minskar som andel av den totala världshandeln. Vi skriver i vår
              reservation att 87 av de 100 största företagen har sitt säte i
              USA, Japan och EU. Samtidigt har en lång rad utvecklingsländer
              i dag en reell avindustrialisering. Företag utkonkurreras.
            </seg>
            <seg n="4d79e2c0">
              Världen över ser vi en ökad arbetsdelning och en ökad specialisering
              mellan och inom länder. Det sker mellan fattiga och rika, men
              det sker också mellan män och kvinnor. I dagens världsordning
              ser vi en arbetsdelning där kvinnor ska utföra de tyngsta arbetena
              till de lägsta lönerna och med den sämsta arbetsmiljön. Den kanske
              allra smutsigaste baksidan av det som kallas ekonomisk globalisering
              är de drygt 5 200 exportfrizoner som finns världen över. Där finner
              vi de vidrigaste arbetsmiljöerna, de lägsta lönerna och de sämsta
              möjligheterna att organisera sig fackligt och kräva sina rättigheter.
              Av de 42 miljoner människor som arbetar i exportfrizonerna världen
              över med att sy våra T-shirts, väskor och jympadojor är 80 procent
              kvinnor.
            </seg>
            <seg n="3d1aff5b">
              Detta är baksidan av den nyliberala frihandel som de borgerliga
              partierna förespråkar. I deras nya sköna värld ska i realiteten
              syds fattiga kvinnor med värkande ryggar, förslitna leder och
              andningsbesvär garantera ständigt nya försäljningsrekord av kläder
              och skor i den svenska handeln.
            </seg>
            <seg n="29db20dd">
              Herr talman! På samma sätt som vi sett en utveckling som drivits
              av politiska beslut skulle en annan utveckling kunna vara möjlig.
              Man skulle kunna öppna upp styrelserummen för insyn. Makten över
              finansmarknaderna skulle kunna flyttas tillbaka i de folkvaldas
              händer. De internationella finansinstitutionerna, såsom Internationella
              valutafonden och Världsbanken, skulle i grunden kunna demokratiseras
              och reformeras och skatteparadisen stängas ned.
            </seg>
            <seg n="dcf7e816">
              Handelns regler skulle kunna göras rättvisa, och de rika länderna
              och de multinationella företagen skulle kunna tvingas ta sitt
              ansvar för klimatförändringarna. Det saknas inte möjligheter att
              göra globaliseringen både demokratisk, rättvis och jämlik. Det
              som saknas i dag är den politiska viljan att göra det.
            </seg>
            <seg n="c5e6ab91">
              Centralt i arbetet med att göra globaliseringen rättvis och demokratisk
              är också att vi får en omfördelning av makt, från rika till fattiga,
              från män till kvinnor, från multinationella företag till nationella,
              demokratiskt valda parlament. Därför behövs det, som Bodil Ceballos
              också lyfte fram tidigare, rättsligt bindande och globala regelverk
              för företag. Det har vi också tagit upp i en gemensam reservation
              från Vänsterpartiet och Miljöpartiet. Vi behöver också värna de
              fackliga rättigheterna. Till och med Världsbanken, en källa jag
              som vänsterpartist sällan hänvisar till, har i åtskilliga rapporter
              visat att fungerande fackföreningar och kollektivavtal i ett land
              bidrar till lägre arbetslöshet och lägre inflation, högre produktivitet
              och snabbare anpassning vid ekonomiska kriser. Det gäller i Vietnam
              och El Salvador och självklart också i Sverige.
            </seg>
            <seg n="fed6b453">
              Sverige skulle kunna spela en central roll i att vända globaliseringen
              i en positiv riktning. Vänsterpartiets mål är därför klart. Vi
              vill se en solidarisk globalisering av rättvisa, jämställdhet
              och demokrati. Därför vill jag yrka bifall till reservationerna
              1 och 9.
            </seg>
            <seg n="6ac07f11">
              I detta anförande instämde Valter Mutt (MP).
            </seg>
          </u>
          <note type="speaker" n="d02c13b4">
            Anf. 192 WALBURGA HABSBURG DOUGLAS (M):
          </note>
          <u who="walburga_habsburg_douglas_a08352" xml:id="i-18c1b6755d80d12e-1" n="d759c620">
            <seg n="59bf16fa">
              Herr talman! Vi debatterar i dag ett motionsbetänkande om globalisering
              som berör många olika och ganska svårgreppade områden. När man
              funderar på hur man ska tackla ett sådant tema frågar man sig
              först: Vad är egentligen globalisering? Det finns många olika
              definitioner och också många olika känslor inför såväl ordet som
              fenomenet.
            </seg>
            <seg n="6a52ef04">
              Ett visst stöd får vi om man ger sig till att googla på ordet.
              Av ungefär en miljon träffar hittar vi exempelvis följande definitioner.
            </seg>
            <seg n="3548f417">
              I Nationalencyklopedin står det: Globalisering innebär att länder,
              företag och människor i världen blir alltmer beroende av varandra.
              Och Wikipedia, som man i och för sig inte ska luta sig emot, skriver
              mer i detalj: Globalisering kan ses som en samlingsbenämning som
              syftar på den internationella utvecklingen inom politik, ekonomi
              och kultur som sker till en följd av en utökad och inte lika lokalt
              förankrad världsbild. Politiskt sett innebär det förskjutning
              av makten från nationell nivå till över- och mellanstatliga organ,
              men generellt syftar globalisering oftast till hur de nationella
              ekonomierna kontinuerligt tvinnas samman.
            </seg>
            <seg n="aba1554d">
              Redan i dessa två definitioner kan man utläsa den spänning som
              råder mellan dem som i likhet med mig finner att globalisering
              är något mycket positivt till dem som tycks anse att det är bättre
              om vi utvecklas isolerat från omvärlden.
            </seg>
            <seg n="6d569800">
              Går vi in i en livsmedelsbutik ser vi att hyllan med tacos är
              betydligt större än utrymmet för rotmos ett exempel på globalisering.
            </seg>
            <seg n="b2f083da">
              Viktigare är nog ändå de förändringar som globaliseringen medför
              för oss enskilda människor. När amerikanska Facebook och Twitter
              används för att sprida idéer till frihetshungrande i Tunisien,
              Egypten med flera länder är det en annan sida av globaliseringen.
              Det är en sida, som vi alla uppskattar, en ny sida som många inte
              riktigt kan umgås med.
            </seg>
            <seg n="e2393788">
              För mig handlar konceptet globalisering om att sprida information
              till alla så att alla kan handla gemensamt. Det handlar om frihandel,
              så att vi på bästa sätt kan använda de samlade resurserna, och
              det handlar om öppenhet och rörlighet så att vi som människor
              kan möta varandra och berikas. Viljan till samexistens mellan
              människor är universell. Nu har vi också verktygen i form av kommunikationer
              att göra verklighet av den, inte bara över vår gård, vår bygd
              eller över vårt land utan faktiskt över hela vår värld.
            </seg>
            <seg n="1dad2578">
              Hindren för denna globalisering består fortfarande av olika former
              av politiska ställningstaganden, och naturligtvis av traditionella
              och kulturella beteenden. Därför är denna debatt så viktig för
              att lyfta fram de förändringar och medskick vi kan ha i processen
              i riktning mot ökad globalisering.
            </seg>
            <seg n="2ffae4e6">
              Herr talman! Dagens betänkande beskriver inte ideologin bakom
              globalisering. Det beskriver i hög grad just den typ av medskick
              som jag ovan beskrev. I många fall är medskicken en del av en
              utveckling som redan pågår. Exempelvis diskuteras ekologisk omställning
              inom ett stort antal organ och i många sammanhang. Jämställdhet
              mellan könen lyfts i många organisationer fram som en drivkraft
              för och möjlighet till tillväxt.
            </seg>
            <seg n="21ae86e0">
              Behovet av god sjukvård är universellt. Bistånd och handel är
              våra bästa verktyg för att påverka många människors möjligheter
              i en positiv riktning. Betänkandet sammanfattar vår ställning
              i många frågor som är knutna till globaliseringen. Samtidigt vill
              jag uttrycka min belåtenhet över att vi genom detta betänkande
              uttrycker vår tro på globaliseringens möjligheter.
            </seg>
            <seg n="86d3707a">
              Låt mig sluta med en levnadsregel som Dag Hammarskjöld lär ha
              uttalat i en radiointervju i mitten av 1950-talet. Han sade att
              han vägleds av följande fyra principer:
            </seg>
            <seg n="7209a87e">
              Jag tror att han skulle ha uppfattat dagens betänkande som mycket
              positivt.
            </seg>
          </u>
          <note n="96a490c9">
            Med detta yrkar jag bifall till utskottets förslag och avslag
            på reservationerna.
          </note>
          <note type="speaker" n="dda77d5e">
            Anf. 193 HANS LINDE (V) replik:
          </note>
          <u who="hans_linde_abeaba" xml:id="i-7d1793891eea4ed8-1" n="dcd509f4">
            <seg n="beba1931">
              Herr talman! Jag är fullt medveten om att timmen är sen, och
              jag misstänker att många längtar till andra rum än just riksdagens
              kammare just nu. Men någonstans är detta ändå en för viktig diskussion
              för att vi ska lägga band på oss. Därför valde jag att begära
              replik på Walburga Habsburg Douglas.
            </seg>
            <seg n="14f8aeec">
              I mitt anförande sade jag att globaliseringen är beroende av
              varifrån i världen vi betraktar den. Det tycker jag att Walburga
              Habsburg Douglas bekräftar i sitt anförande. När hon definierar
              globaliseringen utgår hon från vad hon hittar på Google, Wikipedia
              och hyllorna i sin matbutik. Men globalisering handlar också om
              människor.
            </seg>
            <seg n="46501f04">
              Jag hade önskat att Walburga Habsburg Douglas också hade talat
              om de människor som lever i denna så kallade globaliserade värld.
              Det handlar om småbönderna i Mali, som ser sig utkonkurreras av
              kycklingvingar som dumpas från EU, eller om kvinnorna i El Salvador,
              som syr de skor som nog en del av oss har på sig. De syr dem i
              dunkel belysning i en luft som är tung av textilfibrer och med
              en lön som de inte kan leva på. Det är också människor som lever
              i denna globaliserade värld som vi behöver se när vi diskuterar
              detta.
            </seg>
            <seg n="b2b3436a">
              Innan jag landar i en konkret fråga till Walburga Habsburg Douglas
              vill jag lyfta fram några av de människor som vi har tagit upp
              från Vänsterpartiets sida, nämligen de människor som lever i Arica
              i Chile. Det är en liten stad där människor i dag lever i utkanten
              av det som på 1980-talet var en soptipp där Boliden dumpade giftslam,
              helt enligt internationella regelverk och med godkännande av svenska
              myndigheter. I dag ser vi i Arica hur flickor som inte ens var
              födda när giftslammet dumpades växer upp och dör av luftsjukdomar.
              Vi ser hur människor sjuknar in och hur kvinnor har fått missfall.
              Från Vänsterpartiets sida har vi krävt att vi ska ta vårt moraliska
              ansvar för globaliseringens baksida och ge ersättning till de
              människor som i dag lever i Arica i den verklighet som svenska
              Boliden har bidragit till och som svenska myndigheter har godkänt.
              Det har man från majoritetens sida avstyrkt, och jag skulle från
              Walburga Habsburg Douglas få veta varför.
            </seg>
          </u>
          <note type="speaker" n="4e479837">
            Anf. 194 WALBURGA HABSBURG DOUGLAS (M) replik:
          </note>
          <u who="walburga_habsburg_douglas_a08352" xml:id="i-18c1b6755d80d12e-2" n="d759c620">
            <seg n="e8869efa">
              Herr talman! Självklart måste var och en förklara för sig själv
              vad globaliseringen är. Jag är övertygad om att globaliseringen
              ser mycket olika ut för olika människor. Jag menade heller inte
              att detta med rotmos och tacos var något som gäller för alla.
            </seg>
            <seg n="88bda1bc">
              Jag tror ändå att det viktiga med globaliseringen är att vi försöker,
              genom att öppna upp, genom att förbättra frihandeln, genom att
              förbättra demokratiseringen och genom att öppna upp marknaderna
              så att folk får bättre anställningar.
            </seg>
            <seg n="f22d6bb8">
              Det är fullständigt klart att vi som svenskar starkt driver globaliseringen.
              Men vi håller alltid med att det viktigaste när man driver globaliseringen
              är miljö, demokrati, mänskliga rättigheter, jämställdhet, rättvisa
              och särskilt frihandel. Vi måste försöka att driva våra egna värderingar.
              Då kommer vi väldigt långt med globaliseringen.
            </seg>
          </u>
          <note type="speaker" n="e3a4ded7">
            Anf. 195 HANS LINDE (V) replik:
          </note>
          <u who="hans_linde_abeaba" xml:id="i-7d1793891eea4ed8-2" n="dcd509f4">
            <seg n="d8401d29">
              Fru talman! Här visar Walburga Habsburg Douglas igen från vilket
              perspektiv hon blickar ut över världen. Hon säger att det är viktigt
              att öppna världen. Men samtidigt ser vi att samma borgerliga regering
              i EU agerar för att bygga allt högre murar runt EU. Bland annat
              åkte EU-kommissionär Cecilia Malmström bara ett par veckor före
              protesterna i Libyen ned för att samarbeta med regimen i det landet
              för att förstärka samarbetet och minska möjligheterna för flyktingar
              att korsa Medelhavet.
            </seg>
            <seg n="6bc25ed5">
              Walburga Habsburg Douglas talar glatt om frihandel. Man måste
              fråga sig: Fri handel för vem? Jag träffade här i riksdagen för
              ett par år sedan en småbonde från Latinamerika. Han sade: Er frihandel
              är som att låta en tiger slåss mot en åsna om man först har bundit
              benen på åsnan. Det är den fria handel ni talar om.
            </seg>
            <seg n="58039855">
              Multinationella företag som ofta är hårdsubventionerade från
              EU eller andra industrialiserade stater ska på en global så kallad
              fri marknad konkurrera med småbönder i Latinamerika, Afrika och
              Asien som aldrig haft möjlighet att konkurrera på lika villkor.
              Det finns inget fritt i det. Återigen måste man fråga sig: Man
              säger att man ska öppna upp, men för vem? Man säger att det ska
              vara fri handel, men fri för vem?
            </seg>
            <seg n="e2828481">
              Sedan svarar inte Walburga Habsburg Douglas på min fråga om Arica.
              Jag har full förståelse för att Walburga Habsburg Douglas inte
              kan svara på exakt varje fråga. Men det är trots allt så att vi
              från Vänsterpartiets sida har lagt fram en motion. Den har lyfts
              upp i betänkandet. Man har från den borgerliga sidan valt att
              avstyrka vår motion utan att ens nämna frågan om Arica i betänkandet.
            </seg>
            <seg n="0cf020b4">
              Jag skulle vilja att Walburga Habsburg Douglas tog chansen och
              kanske framför allt för befolkningen i Arica ger svar på: Varför
              är det så orimligt att Sverige är med och betalar och stöttar
              de människor som i dag lever med konsekvenserna av att ett svenskt
              företag med svenska myndigheters godkännande dumpade giftslam
              i deras by på 80-talet? Det är en baksida av den globalisering
              som hyllas här från talarstolen.
            </seg>
          </u>
          <note type="speaker" n="6121aa37">
            Anf. 196 WALBURGA HABSBURG DOUGLAS (M) replik:
          </note>
          <u who="walburga_habsburg_douglas_a08352" xml:id="i-18c1b6755d80d12e-3" n="d759c620">
            <seg n="ecb355fc">
              Fru talman! När jag hör Hans Linde frågar jag mig om han och
              Vänsterpartiet är emot globaliseringen. De försöker att ta fram
              allt det som inte fungerar. Det är fullständigt klart att i politiken
              fungerar inte allt, och i den fria handeln fungerar inte allt.
            </seg>
            <seg n="01e2c7b7">
              Det är i varje fall så att vi från Sveriges sida alltid har försökt
              och försöker vidare att driva våra värderingar. Vi försöker att
              vara med och hjälpa till så mycket som möjligt särskilt vid miljöfrågor
              och miljöfaror.
            </seg>
            <seg n="ec15afdf">
              Det är klart att man alltid kan ta fram exempel på att någonting
              inte fungerar. Men även om vi skulle vara perfekta jobbar vi i
              globaliseringen ihop med många andra.
            </seg>
            <seg n="1e9e74ce">
              Vad vi kan göra är att försöka att jobba för våra värderingar
              och våra mål och göra globaliseringen till ett allsidigt lyckat
              exempel.
            </seg>
          </u>
          <note type="speaker" n="716efc28">
            Anf. 197 CHRISTER WINBÄCK (FP):
          </note>
          <u who="christer_winback_baf2e4" xml:id="i-fbdbd35b1e014d29-0" n="ddac6073">
            <seg n="ecb822b2">
              Fru talman! Folkpartiet har alltid varit en vän av frihandel.
              Frihandel är viktigt för vårt välstånd, och frihandel är viktigt
              för andras välstånd.
            </seg>
            <seg n="335b9007">
              Redan de gamla fenicierna viste att handel utökade välståndet,
              och genom sina många handelsturer skapade man förutsättningar
              för expansion och framåtskridande. Det var inte bara med varan
              man handlade utan också med nyheter, kultur och historia.
            </seg>
            <seg n="89e0c9c0">
              I dag genom globaliseringen ökar handelskontakterna med snart
              sagt hela världen. Genom att verka för handelsavtal för att röja
              undan regleringar får vi en friare handel. Sverige tjänar på det,
              och andra tjänar på det. Det är en typisk winwin-situation skulle
              man kunna säga.
            </seg>
            <seg n="2b0e04bd">
              Människor lyfter sig ur fattigdom till välstånd. De som tvingas
              avstå från globaliseringens effekter tvingas djupare ned i fattigdom
              och ofrihet. Att riva murar och att skapa samarbete vem kan väl
              vara emot det? Miljöfrågor och gränslös vård som genom patientrörligheten
              i EU är några exempel.
            </seg>
            <seg n="dee8ee68">
              Några andra exempel är trygghet när man reser, studerar eller
              arbetar utomlands, eller som blir allt vanligare, när man bor
              i Sverige och arbetspendlar till något av våra grannländer. Men
              även i vårt närområde finns det murar att riva, saker att förändra
              och frågor som engagerar
            </seg>
            <seg n="b8764f52">
              Fru talman! Vi har också ett ansvar. Globaliseringen ger oss
              möjlighet att ta det ansvaret genom att stimulera till en rättvis
              handel. Tidigare nämndes här i kammaren möjligheten till en rättvis
              handel. Globaliseringen ger oss den möjligheten om vi tar den.
              Det ger oss också möjligheten att öka välståndet både för oss
              och för andra.
            </seg>
            <seg n="9da698c7">
              Det är också viktigt att vi i de olika avtal vi sluter ser till
              att det är sjysta villkor och att vi ser över våra egna ambitioner,
              krav och målsättningar. Jag vet att det har diskuterats. För en
              stund sedan nämndes Latinamerika här i kammaren.
            </seg>
            <seg n="bd426ea8">
              Det är inte sunt att med EU:s jordbrukspolitik i ryggen dumpa
              priser som slår ut lantbrukare i svagare ekonomier. Men här finns
              också goda exempel som vi kan titta på.
            </seg>
            <seg n="df733285">
              Fru talman! När vi debatterar saker som berör oss vill jag även
              nämna hbtq-frågorna. Trots att de flesta av oss i denna kammare
              utgår från principen om varje människas frihet och lika värde
              oavsett hudfärg, kön, sexuell läggning, språk, religion, politisk
              eller annan uppfattning så vet vi att det i verkligheten sker
              kränkningar av dessa mänskliga rättigheter varje dag.
            </seg>
            <seg n="cdc394ed">
              Det är skrämmande och oacceptabelt att det fortfarande finns
              så mycket fördomar i världen och hat kring frågan om sexuell läggning.
              Vi vet samtidigt att okunskapen ofta är den stora boven. Därför
              måste både vi politiker och andra engagerade ständigt belysa dessa
              frågor i samhället både nationellt och internationellt.
            </seg>
            <seg n="adee6ab4">
              Vi måste bevaka hbtq-personers mänskliga rättigheter i EU:s kandidatländer
              och i de länder som får bistånd av Sverige samt när vi tecknar
              avtal av olika slag. Globaliseringen ger oss också en möjlighet
              att kunna föra ut kunskap och få förståelse för dessa frågor.
            </seg>
            <seg n="185e7f35">
              Fru talman! Bistånd är en av våra hjärtefrågor. Regeringen har
              vidtagit flera åtgärder för att effektivisera biståndsinsatser
              och att tydliggöra vikten av demokratisering, mänskliga rättigheter,
              miljö och jämställdhet i samband med biståndsinsatser. Det är
              ett bra grepp och kommer att kunna leda till en positiv utveckling.
            </seg>
            <seg n="4fdab680">
              Glädjande nog kan vi konstatera att Sverige, trots den rådande
              lågkonjunkturen, bibehåller ett bistånd med 1 procent av bni.
              Sverige har också vidtagit konkreta åtgärder för att stärka effektiviteten
              i biståndet. Sverige är därmed ett ledande land i biståndssammanhang,
              inte minst inom EU som nyligen lagt fast en plan för att öka medlemsländernas
              bistånd till 0,7 procent av bni för de länder som inte redan ligger
              över detta mål.
            </seg>
            <seg n="a5d9a71f">
              Sverige som ett föregångsland i biståndssammanhang bör stimulera
              andra givarländer att också ta sitt ansvar och infria givna löften
              och därmed leva upp till ett högt biståndsmål. Ytterligare steg
              kan tas för att säkra att biståndet stöder fattigdomsbekämpning
              och en demokratisk utveckling i samarbetsländerna i enlighet med
              målsättningarna i svensk politik för global utveckling.
            </seg>
            <seg n="3163a360">
              Sveriges politik för global utveckling och dess målsättning att
              politiken ska genomsyras av ett fattigdoms- och ett rättighetsperspektiv,
              bör i större utsträckning ges en central roll i alla politikområden.
              Mekanismer, däribland konsekvensanalyser, utvärderingar och bred
              dialog med olika aktörer i Sverige, bör stärkas för säkra att
              PGU genomsyrar alla politikområden.
            </seg>
            <seg n="182bdcda">
              Som varm vän av Latinamerika kan jag inte låta bli att nämna
              några positiva saker. Nyligen besökte jag Colombia, ett land som
              plågats av gerillakamp och inbördes strider under många år. Kritiken
              från såväl civilsamhälle som myndighetshåll har varit stor över
              kränkningar av mänskliga rättigheter. Vi har tagit emot många
              delegationer här i Sverige som har berättat om vad som har hänt.
            </seg>
            <seg n="d85c1397">
              När jag var där för sju år sedan var kritiken massiv. Nu för
              några månader sedan lyssnade jag på företrädare såväl för den
              nyvalde presidenten som folk på gatan för att höra vad som nu
              sker. Tongångarna var övervägande positiva om program som startats
              för att få bukt med sociala klyftor, markanspråksfrågor och grunden
              till den konflikt som härjat Colombia under mer än fyra decennier.
            </seg>
            <seg n="ca90bb6c">
              Mycket återstår att göra. Det har bara börjat. Men hoppet och
              optimismen finns där. Latinamerika är en region rik på både naturtillgångar,
              människor och kultur. Givet de rätta förutsättningar och det stöd
              som i vissa delar kan behövas för att komma rätt på banan är det
              en stor framtida möjlighet som finns i ett utbyte av varor, tjänster,
              kultur med mera mellan oss och Latinamerika.
            </seg>
            <seg n="78f46676">
              Det gäller att vi inte försnillar den möjligheten, till gagn
              för både oss och dem. Globaliseringen hjälper oss i detta. Jag
              yrkar bifall till utskottets förslag i betänkandet.
            </seg>
          </u>
          <note type="speaker" n="3c636933">
            Anf. 198 KERSTIN LUNDGREN (C):
          </note>
          <u who="kerstin_lundgren_567b92" xml:id="i-5a9cf217e834155a-1" n="35e2b93e">
            <seg n="2173be71">
              Fru talman! Jag brukar hänvisa till Harry Martinssons strof när
              han skrev att det är ont om jordklot. Så är det. Jag känner inte
              fler än vårt eget. Vårt jordklot är ett gemensamt ansvar och ett
              gemensamt ansvarstagande för oss alla här i dag, men också för
              kommande generationer. Det är om detta det handlar. Det handlar
              om vår glob att länka samman, att ta ansvar, att se helheter och
              att skapa möjligheter.
            </seg>
            <seg n="1641a2bd">
              För oss centerpartister är det självklart att tilltro människor
              och vilja jobba för att skapa möjligheter för människor att växa
              och förverkliga sina idéer varhelst man bor i världen. Människor
              gör alltid skillnad. Människor har genom historien sprängt gränser,
              skapat ny kunskap, utvecklat ny teknik och format det som vi känner
              som demokratier att själva få styra och besluta om sina egna liv.
              Det är detta som nu tydligt sker i Nordafrika. Det är en vilja
              att få denna möjlighet.
            </seg>
            <seg n="5a3447f4">
              Det är detta som är så viktigt att bejaka. Det handlar om människors
              kraft och människors tilltro till sig själva och sina möjligheter.
              Tidigare i debatten har det givits lite olika exempel.
            </seg>
            <seg n="2840b32b">
              Fru talman! Så sent som i den senaste veckan såg jag ett tv-inslag
              från Indien. Det handlade om indiska fiskare som plötsligt hade
              fått möjligheten att verka på helt nya villkor därför att mobiltelefonen
              hade revolutionerat deras tillvaro. Där man tidigare var hänvisad
              till att sälja sin fisk på ett ställe till ett pris hade man nu
              möjligheter att pröva att sälja sin fisk över en mycket större
              marknad. Man hade fått rådighet över sitt eget företag och sitt
              eget liv, och det skapades förutsättningar för människor och för
              utveckling. Det var fantastiskt! Här ser man verkligen att ny
              teknik skapar möjligheter att förändra ens eget liv och förändra
              villkor också för andra.
            </seg>
            <seg n="db39c40d">
              Det är detta som jag tycker är så fantastiskt med människors
              idérikedom och människors möjligheter att skapa ny teknik och
              nya förutsättningar som knyter oss samman. Vi talar om att världen
              är stor. Men samtidigt är vi så nära varandra. Kunskapen om varandras
              situation växer på ett sätt som 100 år tillbaka inte var möjligt.
            </seg>
            <seg n="79c2d8b3">
              I grunden har vi globaliseringen, som har pågått hur länge som
              helst så länge som globen har varit en levnadsplats för mikrober,
              människor och vad vi nu har. Det är någonting som vi måste bejaka.
              Samtidigt ställer det oss inför nya utmaningar. Vi har klimatfrågorna,
              där vi jobbar med utgångspunkt från att försöka hitta ett regelverk
              som knyter och binder oss samman och skapar gemensamma förutsättningar
              och ett nytt klimatavtal.
            </seg>
            <seg n="3c65f247">
              Vi för diskussioner i handelssammanhang eftersom handel är en
              viktig del. Våra önskemål är att hitta ett gemensamt regelverk
              i WTO-rundan. Vi har från vår sida också talat om att hitta ett
              grönt WTO för att skapa ett sjyst regelverk för att klara detta
              och inte skapa nya handelshinder. Vi ska i stället skapa nya möjligheter
              för människor. Vi har ILO, som det också talas om i betänkandet.
              ILO är en del av ett gemensamt regelverk.
            </seg>
            <seg n="261bb35b">
              Men allt är inte perfekt i dag. Det kan förbättras, och det kan
              utvecklas. Det är det som vi människor har förmåga att göra om
              vi inte stängs inne, hamnar bakom gränser och inte får släppas
              ut. Det finns tyvärr många människor som har det så. Jag tänker
              på Burma, till exempel, som har Kina som i stort sett den enda
              kontaktytan förutom Indien. Det finns fler exempel. Detta är en
              del av vad som drabbar de här människorna. De är instängda. De
              får inte delta. De får inte möjligheter att vara med. Det är viktigt
              att vi skapar regelverk och jobbar för att öppna världen för människor.
            </seg>
            <seg n="e1c0a43e">
              Fru talman! I detta sammanhang har också frågan om de internationella
              finansiella institutionerna varit uppe. Dem har vi genom åren
              haft många synpunkter på, men även här tycker jag att det finns
              skäl, inte minst för oss, att se att det har skett en del framsteg.
              Vi har varit aktiva från svensk sida och verkat för att öppna
              upp institutionerna och förändra regelverket. Det har börjat ske
              en hel del även där. Det finns hopp för världen, fru talman. Det
              finns hopp för vårt enda jordklot.
            </seg>
          </u>
          <note n="eb75dbac">
            Med detta yrkar jag bifall till utskottets förslag i betänkandet
            och avslag på reservationerna.
          </note>
          <note type="speaker" n="3ebbf2d9">
            Anf. 199 ROBERT HALEF (KD):
          </note>
          <u who="robert_halef_1b78aa" xml:id="i-1737d214b7cf7b13-1" n="61e63d8a">
            <seg n="e51d9962">
              Fru talman! Just nu följer vi med en blandning av hopp och oro
              den dramatiska utvecklingen i Libyen. Revolutionerna i Mellanöstern
              och Nordafrika startade för snart en månad sedan i Tunisien och
              spred sig till flera andra arabiska länder i regionen. Denna folkliga
              revolt har vi inte sett någon motsvarighet till sedan kommunismens
              fall i Östeuropa för ca 20 år sedan.
            </seg>
            <seg n="c401b310">
              De senaste decenniernas globaliseringsprocess har varit en viktig
              faktor i de revolutioner vi har sett den senaste månaden. Globaliseringen
              har skapat nya möjligheter för individer och företag, för idéer
              och för information att fritt röra sig över gränserna. Det friare
              flödet av varor, tjänster och kapital har bidragit till att skapa
              förutsättningar för demokratirörelser, men också för ökad tillväxt
              och välstånd.
            </seg>
            <seg n="b6286274">
              Fru talman! Globaliseringen har bidragit till ett öppnare världspolitiskt
              klimat. Aldrig tidigare har det funnits så många demokratier i
              världen som i dag. Sambandet mellan demokrati och ekonomisk utveckling
              är solklar. Demokratins landvinningar, framför allt en fri press,
              har gjort att färre människor drabbas av svält. Dessutom tenderar
              demokratier att inte gå i krig med varandra, vilket har gjort
              att allt färre krig i dag utkämpas mellan stater. Globaliseringen
              har minskat avstånden mellan människor samtidigt som kunskapen
              och förståelsen för levnadsvillkoren i andra delar av världen
              har ökat.
            </seg>
            <seg n="ff3e28d4">
              Många frågor om bland annat finansmarknaderna och klimatförändringarna
              kräver lösningar på global och internationell nivå. Det är viktigt
              att demokratin grundas på gemensamma universella värderingar om
              alla människors lika rätt och värde.
            </seg>
            <seg n="d6a43740">
              Fru talman! I en alltmer globaliserad värld ställs ökade krav
              på en värdegemenskap som kan utgöra grunden såväl för ett konstruktivt
              samarbete som för åtgärder mot hot av olika slag. Av avgörande
              betydelse är de mänskliga rättigheterna, demokrati, god samhällsstyrning
              och fungerande rättsordningar.
            </seg>
            <seg n="72b3f267">
              Jag anser att det är viktigt att arbetet för mänskliga rättigheter
              får ökad tyngd i det svenska bistånds- och utrikespolitiska arbetet.
            </seg>
            <seg n="806b7744">
              Det är viktigt att Sverige driver en utrikespolitik som har en
              tydlig förankring i vår gemensamma värdegrund. Därför är det viktigt
              att vi stöder den pågående kampen för demokrati och mänskliga
              rättigheter i Mellanöstern och Nordafrika, men också i länder
              som Vitryssland och Kina.
            </seg>
            <seg n="7ca39932">
              För att främja världsfreden och minska de globala klyftorna och
              miljöförstöringen krävs ökat internationellt samarbete. Detta
              sker främst på global nivå via FN, på regional nivå inom EU, Europarådet
              och OSSE samt genom det nordiska samarbetet. De internationella
              samarbetskanalerna är viktiga, och dessa behöver vi slå vakt om.
            </seg>
            <seg n="62136c40">
              Fru talman! Som ett resultat av globaliseringen har andelen fattiga
              i världen minskat. Andelen fattiga förutspås sjunka från 21 procent
              till 13 procent år 2015, enligt Världsbankens prognos år 2009.
              Trenden går åt rätt håll, men trots det är vi långt ifrån att
              utrota fattigdomen.
            </seg>
            <seg n="9eae2ec0">
              Fattigdomen och svälten i vår globaliserade värld är en moralisk
              katastrof som kan åtgärdas. I dag finns kunskap, teknik och alla
              resurser som behövs för att bekämpa fattigdomen. Det som saknas
              är den politiska viljan. Utvecklingsländer måste få en chans att
              konkurrera på lika villkor. De begränsande hindren på världsmarknaden
              måste därför tas bort.
            </seg>
            <seg n="c3bf842a">
              Fru talman! Min förhoppning är att globaliseringen kan leda till
              att demokratin och respekten för de mänskliga rättigheterna sprider
              sig över världen och bidrar till ekonomisk utveckling och att
              allt fler människor lyfts ur fattigdomen.
            </seg>
          </u>
          <note n="c240e0dd">
            Jag yrkar avslag på motionerna och bifall till förslaget i betänkandet.
          </note>
          <note type="speaker" n="dc52a594">
            Anf. 200 VALTER MUTT (MP):
          </note>
          <u who="valter_mutt_7861ee" xml:id="i-260c9c117223c1ea-0" n="69f2af89" next="i-0642d1016aebbf01-0">
            <seg n="80cdbda1">
              Fru talman! Jag skulle vilja säga några ord om det som sägs i
              motion U256 av Åsa Romson med flera om Världsbankens satsningar
              på fossila bränslen.
            </seg>
            <seg n="87c8f63d">
              Den oerhörda potential förnybar energi besitter förtjänar, precis
              som motionärerna framhåller, att betonas igen och igen. Inte minst
              många länder i syd präglas av synnerligen god tillgång på energi
              ur sol, vind, vågor och andra flödesenergier. I skarp kontrast
              till fossila energislag handlar det här om decentraliserad energi
              där så att säga själva energiråvaran är gratis och inte tar slut.
              Den är därmed inte heller konfliktdrivande på samma sätt som alltför
              ofta är fallet vid utvinning av olja och gas.
            </seg>
            <seg n="0cf546d3">
              Många utvecklingsländer med endast bristfälligt utbyggd energiinfrastruktur
              har här en historisk chans att grodhoppa över såväl kärnkraft
              som fossila strukturer och i stället satsa på ren och förnybar
              energiteknologi. För att detta ska bli möjligt, fru talman, krävs
              emellertid betydande initiala investeringar, och det är då avgörande
              att Världsbanken allas vår bank fasar ut fossilinvesteringar till
              förmån för satsningar på förnybar energi.
            </seg>
            <seg n="4fed8ab7">
              Tyvärr sker detta endast i snigelfart, och Världsbankens energiinvesteringar
              domineras alltjämt av massiva fossilsatsningar. Med tanke på vad
              klimatklockan är slagen är detta naturligtvis fullständigt ohållbart
              och oansvarigt. Sverige kan som medlem av Världsbanken vara pådrivande
              för att accelerera bankens satsningar på förnybar energi, och
              vår regering har här ett bjudande ansvar.
            </seg>
          </u>
          <note n="1e2c1f50">
            Överläggningen var härmed avslutad.
          </note>
          <note n="b67ba763">
            25 § Anmälan om interpellationer
          </note>
          <note n="64819d85">
            Anmäldes att följande interpellationer framställts
          </note>
          <note n="636203e3">
            den 2 mars
          </note>
          <note n="2cfa15e8">
            Lise Nordin
          </note>
          <note n="58208b24">
            Lena Hallengren
          </note>
          <note n="c003dce4">
            Johan Löfstrand
          </note>
          <note n="58208b24">
            Lena Hallengren
          </note>
          <note n="22008d01">
            Suzanne Svensson
          </note>
          <note n="d1ff45e8">
            Interpellationerna redovisas i bilaga som fogats till riksdagens
            snabbprotokoll tisdagen den 8 mars.
          </note>
          <note n="1414475b">
            26 § Anmälan om frågor för skriftliga svar
          </note>
          <note n="b574500a">
            Anmäldes att följande frågor för skriftliga svar framställts
          </note>
          <note n="d3e359a3">
            den 1 mars
          </note>
          <u who="valter_mutt_7861ee" xml:id="i-0642d1016aebbf01-0" n="69f2af89" prev="i-260c9c117223c1ea-0">
            <seg n="6784b2f6">
              Luciano Astudillo
            </seg>
          </u>
          <note n="636203e3">
            den 2 mars
          </note>
          <note n="e9a93690">
            Helena Leander
          </note>
          <note n="94c5a097">
            Désirée Liljevall
          </note>
          <note n="f4d9e655">
            Anna Wallén
          </note>
          <note n="659fb110">
            Anita Brodén
          </note>
          <note n="4f7e46ef">
            Roza Güclü Hedin
          </note>
          <note n="07f6d23b">
            Maria Stenberg
          </note>
          <note n="0bfdedf1">
            Jörgen Hellman
          </note>
          <note n="663d999d">
            Frågorna redovisas i bilaga som fogats till riksdagens snabbprotokoll
            tisdagen den 8 mars.
          </note>
          <note n="6fadb366">
            27 § Anmälan om skriftliga svar på frågor
          </note>
          <note n="1853c9f2">
            Anmäldes att skriftliga svar på följande frågor inkommit
          </note>
          <note n="636203e3">
            den 2 mars
          </note>
          <note n="6fe58d72">
            Wiwi-Anne Johansson
          </note>
          <note n="37e2c82f">
            Louise Malmström
          </note>
          <note n="989691f6">
            Mikael Oscarsson
          </note>
          <note n="5ea9eccb">
            Jens Holm
          </note>
          <note n="659fb110">
            Anita Brodén
          </note>
          <note n="584989bf">
            Gustav Fridolin
          </note>
          <note n="965360b5">
            Hans Backman
          </note>
          <note n="746c4525">
            Jonas Sjöstedt
          </note>
          <note n="b62e5ac1">
            Ulla Andersson
          </note>
          <note n="584989bf">
            Gustav Fridolin
          </note>
          <note n="e2aed904">
            Eva Flyborg
          </note>
          <note n="9471336f">
            Christina Höj Larsen
          </note>
          <note n="ef449d62">
            Svaren redovisas i bilaga som fogats till riksdagens snabbprotokoll
            tisdagen den 8 mars.
          </note>
          <note n="11780825">
            28 § Kammaren åtskildes kl. 21.23.
          </note>
          <note n="45da502d">
            Förhandlingarna leddes
          </note>
          <note n="2e27dbe8">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
