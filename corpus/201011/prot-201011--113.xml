<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2010</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2010</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--113</head>
          <docDate when="2010-06-10">2010-06-10</docDate>
        </div>
      </front>
      <body>
        <div>
          <note n="86473be9">
            ﻿
          </note>
          <note n="da634ca1">
            Riksdagens protokoll
          </note>
          <note n="654a7369">
            2010/11:113
          </note>
          <note type="date" n="c8f040c4">
            Fredagen den 10 juni
          </note>
          <note n="3113fe58">
            Kl. 09:00 - 15:50
          </note>
          <note n="d857a8b2">
            1 § Anmälan om återtagande av plats i riksdagen
          </note>
          <note n="d1361bc9">
            Förste vice talmannen meddelade att Erik A Eriksson (C) skulle
            återta sin plats i riksdagen från och med den 14 juni, varigenom
            uppdraget som ersättare skulle upphöra för Marie Wickberg (C).
          </note>
          <note n="96a739d4">
            2 § Utökning av antalet suppleanter i utrikesutskottet och miljö-
            och jordbruksutskottet
          </note>
          <note n="07ed92a5">
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter skulle utökas enligt följande:
          </note>
          <note n="79f5f2da">
            Kammaren medgav dessa utökningar.
          </note>
          <note n="6c8a1136">
            3 § Val av extra suppleanter i utrikesutskottet och miljö- och
            jordbruksutskottet
          </note>
          <note n="6107d9a5">
            Företogs val av extra suppleanter i utrikesutskottet och miljö-
            och jordbruksutskottet.
          </note>
          <note n="6fe87c28">
            Kammaren valde i enlighet med valberedningens förslag till
          </note>
          <note n="04ded85e">
            suppleant i utrikesutskottet
          </note>
          <note n="56504a4d">
            suppleant i miljö- och jordbruksutskottet
          </note>
          <note n="0125ad02">
            4 § Meddelande om ändringar i kammarens sammanträdesplan
          </note>
          <note n="27360356">
            Förste vice talmannen meddelade
          </note>
          <note n="ff7cea99">
            att fredagen den 17 juni kl. 9.00 skulle arbetsplenum med votering
            efter debattens slut äga rum och interpellationssvar lämnas därefter
            samt
          </note>
          <note n="c960027e">
            att onsdagen den 22 juni skulle interpellationssvar lämnas efter
            avslutningen, dock tidigast kl. 15.00 .
          </note>
          <note n="0f21a65f">
            5 § Meddelande om aktuell debatt
          </note>
          <note n="ceb5f8c4">
            Förste vice talmannen meddelade att på begäran av Sverigedemokraternas
            riksdagsgrupp skulle en aktuell debatt om gränskontroller i Europa
            anordnas tisdagen den 28 juni kl. 9.00 .
          </note>
          <note n="cc2cd9bc">
            Från regeringen skulle justitieminister Beatrice Ask (M) delta.
          </note>
          <note n="e3905573">
            Den inkomna skrivelsen hade följande lydelse:
          </note>
          <note n="6d30ef28">
            Begäran om aktuell debatt angående gränskontroller i Europa
          </note>
          <note n="144492c3">
            Under de senaste två veckorna har systemet för gränskontroller
            inom Schengenområdet diskuterats. Frankrike och Italien har i
            ett gemensamt förslag till reform uttalat sig om nödvändigheten
            att återinföra gränskontroller vid situationer av stor tillfällig
            utomeuropeisk invandring. I dagarna har Danmark beslutat att återinföra
            gränskontroller till Tyskland och Sverige. Skälet anges vara att
            motverka ökningen av smuggling och mänsklig trafficking.
          </note>
          <note n="ce0538b0">
            Med tanke på den utvecklingen som nu sker inom Schengenområdet
            där man går ifrån principen om det gränslösa Europa mot en mer
            sansad hållning så anser Sverigedemokraterna att det är av vikt
            att få till stånd en debatt för hur Sveriges framtida gränskontroller
            ska se ut.
          </note>
          <note n="5e48b46c">
            Björn Söder
          </note>
          <note n="4acab208">
            6 § Anmälan om fördröjda svar på interpellationer
          </note>
          <note n="a9b693a0">
            Till riksdagen hade inkommit följande skrivelser:
          </note>
          <note n="7d972f99">
            Interpellation 2010/11:418
          </note>
          <note n="c2ff5c02">
            Interpellation 2010/11:418 Lönebidragsanställning
          </note>
          <note n="e55f9378">
            Interpellationen kommer att besvaras den 27 juni 2011.
          </note>
          <note n="04cdb8f4">
            Skälet till dröjsmålet är inbokade engagemang som inte kan ändras.
          </note>
          <note n="0777ca4d">
            Monica Rodrigo
          </note>
          <note n="08a1a32d">
            Interpellation 2010/11:419
          </note>
          <note n="c308310c">
            Interpellation 2010/11:419 Olyckor och bristande säkerhet på
            arbetsplatser
          </note>
          <note n="e55f9378">
            Interpellationen kommer att besvaras den 27 juni 2011.
          </note>
          <note n="04cdb8f4">
            Skälet till dröjsmålet är inbokade engagemang som inte kan ändras.
          </note>
          <note n="0777ca4d">
            Monica Rodrigo
          </note>
          <note n="ea328cb2">
            Interpellation 2010/11:420
          </note>
          <note n="976664de">
            Interpellation 2010/11:420 Fas 3
          </note>
          <note n="e55f9378">
            Interpellationen kommer att besvaras den 27 juni 2011.
          </note>
          <note n="04cdb8f4">
            Skälet till dröjsmålet är inbokade engagemang som inte kan ändras.
          </note>
          <note n="0777ca4d">
            Monica Rodrigo
          </note>
          <note n="e48adf12">
            Interpellation 2010/11:435
          </note>
          <note n="f1c7656d">
            Interpellation 2010/11:435 IT i skolan
          </note>
          <note n="1ed60e61">
            Interpellationen kommer att besvaras tisdagen den 28 juni 2011.
          </note>
          <note n="148572ce">
            Skälet till dröjsmålet är sedan tidigare planerade resor och
            engagemang.
          </note>
          <note n="c206e46f">
            Jan Björklund
          </note>
          <note n="33aebba2">
            7 § Svar på interpellation 2010/11:422 om folkbibliotekets roll
            i samhället
          </note>
          <note type="speaker" n="1689a929">
            Anf. 1 Kultur- och idrottsminister LENA ADELSOHN LILJEROTH (M):
          </note>
          <u who="unknown" xml:id="i-ab0ae4db5fd4f047-0" n="f0fe1e5e">
            <seg n="5c5bfbe3">
              Fru talman! Bengt Berg har frågat mig om jag ämnar agera för
              att skydda de allmänna biblioteken från kommersiella intressen
              samt om bibliotekslagen ska ses över i syfte att garantera bibliotekens
              oberoende.
            </seg>
            <seg n="5a23f83a">
              Låt mig först påpeka att jag liksom Bengt Berg anser att biblioteken
              är en viktig samhällelig resurs och att de spelar en stor roll
              för människors tillgång till kulturupplevelser och bildning.
            </seg>
            <seg n="2a1cfe99">
              Folkbibliotek är en kommunal angelägenhet. Varje kommun ska ha
              folkbibliotek, säger bibliotekslagen, och så länge kommunerna
              ser till att biblioteken erbjuder allmänheten biblioteksverksamhet
              av hög kvalitet har jag inga synpunkter på huruvida biblioteken
              drivs privat eller av det allmänna. Det avgiftsfria lånet är en
              viktig princip, och denna princip hotas inte av att ett bibliotek
              har en annan huvudman än kommunen. Kommunerna måste få möjlighet
              att hitta egna lösningar på hur folkbiblioteksverksamheten ska
              tillgodoses.
            </seg>
            <seg n="1ab347c7">
              Folkbibliotekens utlåning av litteratur har minskat de senaste
              decennierna, visar en rapport från 2009 gjord av Statens kulturråd.
              Vi måste därför se vad vi kan göra för att vända denna trend.
              Regeringen har nyligen tillsatt en utredning om litteraturens
              ställning som bland annat har fått i uppdrag att analysera det
              allmänna biblioteksväsendets roll för att främja läsning och spridning
              av kvalitetslitteratur i ett föränderligt medielandskap.
            </seg>
            <seg n="8c9c3312">
              I budgetpropositionen för 2011 angav regeringen att Kungliga
              biblioteket skulle få i uppdrag att utöver sina uppgifter som
              forskningsbibliotek svara för en nationell överblick, främja samverkan
              och driva på utvecklingen inom biblioteksväsendet och, tillsammans
              med länsbiblioteken, följa upp hur bibliotekslagen tillämpas.
            </seg>
            <seg n="b0b3e1b2">
              Jag kan slutligen glädja Bengt Berg med att vi är i full gång
              med att bereda en departementspromemoria avseende bibliotekslagen.
            </seg>
          </u>
          <note type="speaker" n="bdebd46c">
            Anf. 2 BENGT BERG (V):
          </note>
          <u who="bengt_berg_48756a" xml:id="i-05ea71d7c3c21ec3-0" n="201c9369">
            <seg n="98e3f314">
              Fru talman! Bästa kulturminister! Biblioteken har många uppgifter
              för att tjäna oss medborgare. Det handlar inte bara om att tillhandahålla
              goda böcker utan också att erbjuda digital och tryckt information,
              att organisera programverksamhet och att prioritera barn, ungdomar
              och språkliga minoriteter, även så dyslektiker och funktionshindrade
              här i samhället.
            </seg>
            <seg n="1b12b23c">
              I mångkulturella förorter och mindre samhällen fungerar biblioteken
              dessutom som medborgarkontor. En så mångfasetterad verksamhet
              kräver en stor och välutbildad personal med full frihet att verka
              i bibliotekslagens anda.
            </seg>
            <seg n="8288dc06">
              Biblioteken utgör ett viktigt komplement till marknaden och till
              mediernas kortsiktighet och brist på fördjupning. Biblioteken
              fungerar också som en träffpunkt för medborgarna, fri från köp-
              och säljkrav. Det är människor med olika bakgrund, men med det
              gemensamt att just mötet mellan olikheterna är ett värde i sig
              i vårt alltmer segregerade samhälle.
            </seg>
            <seg n="40b7d795">
              I bibliotekslagen står det skrivet att biblioteken ska samverka,
              inte att de ska konkurrera. Det har varit så i Sverige i 99 år,
              alltsedan Sveriges riksdag 1912 stiftade den lag som offentligt
              drivna folkbibliotek följer. Med andra ord: Folkbiblioteken är
              och har varit en väl fungerande kommunal angelägenhet.
            </seg>
            <seg n="e3a13d3b">
              Planerna på att privatisera folkbiblioteken i Nacka kommun mötte
              stora protester från kommuninvånarna, från medborgare i olika
              politiska läger, från författare och från biblioteksfolk.
            </seg>
            <seg n="a6de224d">
              Fru talman! Kulturministern tycks mena att det inte spelar någon
              större roll om ett bibliotek drivs privat eller av det allmänna.
              Jag menar tvärtom att biblioteken ska vara oberoende av såväl
              kommersiella som politiska krafter. Allmänhetens bildnings- och
              informationsbehov kan gå stick i stäv med vinstkrav och statistikjakt.
              Ekonomiska intressen får inte ligga bakom bokurvalet eller programverksamheten.
              I ett samhälle där vi impregneras med reklam och duschar i information
              är det nödvändigt med de oaser för möten och upptäckter som biblioteken
              utgör.
            </seg>
            <seg n="6cdb86e9">
              Privatiseringen av biblioteken medför lätt att samarbete ersätts
              med konkurrens. I dag samarbetar de kommunala biblioteken med
              både länsbibliotek och KB, Kungliga biblioteket, som har den nationella
              överblicken och det övergripande katalogansvaret.
            </seg>
            <seg n="42748616">
              Personalen måste bestå av utbildade och kunniga människor. Den
              professionella kompetensen riskerar annars att urholkas. Därför
              måste privatiseringsivern, med Nackaattacken som modell, motas
              i grind.
            </seg>
            <seg n="1d1f85fb">
              Ett bibliotek är både ett själens apotek och en hörnpelare i
              det demokratiska bygget. Ett folkbibliotek är alltför värdefullt
              för att säljas ut på den nyliberala marknaden.
            </seg>
          </u>
          <note type="speaker" n="ba0dce67">
            Anf. 3 HANS WALLMARK (M):
          </note>
          <u who="hans_wallmark_259cf8" xml:id="i-6cdec8f84f3db9b1-0" n="0d903f10">
            <seg n="83accfae">
              Fru talman! Fru statsråd! Bengt Berg! Jag tänker kanske inte
              diskutera Nacka så mycket; jag har respekt för det lokala självstyret.
            </seg>
            <seg n="f784fb00">
              Däremot tänkte jag rent allmänt och generellt sett diskutera
              litteraturens ställning och böckerna. Bibliotek och böcker betyder
              mycket för mig och i mitt liv. Jag tror att jag därmed är rätt
              representativ för många svenskar. Böcker och bibliotek har en
              stark ställning.
            </seg>
            <seg n="b0ce76cd">
              Bibliotek är på många ställen ett slags fantasins blinkande fyrtorn,
              fru talman. Precis som Bengt Berg uttrycker det fungerar bibliotek
              också som så mycket annat. De är samlingsplatser för annan information.
              Det kan vara galleriverksamhet och författaraftnar.
            </seg>
            <seg n="efbf04c2">
              Allt detta tycker jag är bra och gott. Jag drar i mycket samma
              slutsatser som Bengt Berg, men jag avviker på en avgörande punkt.
              Jag är nämligen inte rädd för mångfald. Jag tror tvärtom, fru
              talman, att det är bra att det finns olika aktörer. Jag tror till
              och med att det är en styrka.
            </seg>
            <seg n="91eeaaf0">
              För ett antal år sedan bodde jag med min familj i Haparanda.
              Ett av de svåraste ögonblicken var faktiskt när bokhandeln i Haparanda
              fick läggas ned. Den betydde mycket för mig eftersom det också
              var ett ställe för böcker. Jag tror att det ser ut på liknande
              sätt på en del andra ställen i landet, det vill säga att den lokala
              bokhandeln hotas på mindre orter.
            </seg>
            <seg n="2fe2d827">
              Jag tror att det finns en kombinationsmöjlighet mellan lokala
              folkbibliotek, bokhandeln och andra aktörer. Tillsammans kan de
              bilda verksamheter som är bra för hela samhället. Jag ser därför
              inget problem med att till exempel lokala bokhandlare skulle kunna
              driva bibliotek på entreprenad där man kan ha en kombination av
              författaraftnar och annan information, och man har också andra
              aktörer som tryggar bokens och ordets ställning på den lokala
              platsen.
            </seg>
            <seg n="0efd5c46">
              Fru talman! Allt detta är möjligt med min lösning, men den möjligheten
              skulle vara stängd med Bengt Bergs inställning till mångfald och
              bredd.
            </seg>
            <seg n="be3a539e">
              Bibliotekspersonal är oftast människor som har lång utbildning.
              De har ett starkt engagemang och är kunniga, men generellt sett
              har de rätt låg lön. Jag tror att en av förklaringarna är att
              de egentligen bara har ett ställe att jobba på, nämligen den kommunala
              sektorn. Om kommuner skulle öppna för fler lösningar och möjliga
              kombinationer skulle det möjligtvis också kunna påverka bibliotekariernas
              och de biblioteksanställdas ställning, vilket jag tror skulle
              vara väldigt bra.
            </seg>
            <seg n="08b8191f">
              Bra bibliotekspersonal och bra bibliotekarier brinner för detta
              och vill vara guider in i litteraturen från dessa fantasins blinkande
              fyrtorn. Det skulle möjliggöras om man hittar andra lösningar.
              All bibliotekspersonal behöver inte packa upp böckerna, utan de
              ska hjälpa, presentera och inspirera. Det tror jag blir möjligt
              genom mångfalden.
            </seg>
            <seg n="1dc55e84">
              Fru talman! Jag uppskattar genuint Bengt Bergs engagemang för
              litteraturen och boken, men jag måste säga att han är lite dyster
              i sin misstro mot att det kan finnas flera aktörer och en mångfald
              på bibliotekens område. Se kombinationsmöjligheterna där det lokala
              folkbiblioteket kan inspirera tillsammans med andra aktörer och
              vara ett ställe som leder fler människor in i litteraturens och
              bokstävernas värld!
            </seg>
          </u>
          <note type="speaker" n="c58a531f">
            Anf. 4 Kultur- och idrottsminister LENA ADELSOHN LILJEROTH (M):
          </note>
          <u who="unknown" xml:id="i-ab0ae4db5fd4f047-1" n="f0fe1e5e">
            <seg n="47bc8176">
              Fru talman! Tack för ett välformulerat inlägg, Hans Wallmark!
              Det är väl ingen överraskning om jag säger att jag instämmer i
              allt det som Hans Wallmark sade.
            </seg>
            <seg n="62f582db">
              Jag ska försöka återgå till det som frågan handlade om. Bengt
              Berg skriver så här i sin interpellation: I kommun efter kommun
              föreslås nu att bibliotek inte längre ska drivas av det allmänna
              utan i stället av det privata näringslivet. Vänsterpartiet anser
              att detta riskerar att utarma folkbibliotekstanken.
            </seg>
            <seg n="9d30468c">
              Jag vill gärna höra lite mer om detta, för det har jag inte sett
              någonstans. Vi har närmare 1 000 biblioteksfilialer, 970 om man
              ska vara exakt, i Sverige. Av dem är det två bibliotek som drivs
              på entreprenad. Det ena är Dieselverkstaden i Nacka, som Bengt
              Berg nämnde. Det kan vi återkomma till. Det andra är ett bibliotek
              i Hällefors, som mig veterligen styrs av Bengt Bergs fränder.
              Det har drivits på entreprenad sedan 1993, det vill säga till
              och med innan bibliotekslagen kom. Det drivs av ett aktiebolag,
              en bokhandel, och fungerar väldigt bra. Enligt politikerna i Hällefors
              hade alternativet varit att lägga ned detta bibliotek. Nu lever
              det, mycket tack vare bokhandeln. Jag tror inte att den eventuella
              köpsälj-situation som finns där konkurrerar med bibliotekets bildande
              och samlande roll tvärtom.
            </seg>
            <seg n="ed67f0a1">
              Ni i Vänstern är ju alltid skeptiska till andra alternativ än
              de som drivs av det offentliga oavsett om det handlar om skola,
              dagis, äldrevård, radio- och tv-frågor eller sjukvård. Det är
              inte förvånande att Bengt Berg också är skeptisk till de två exempel
              vi hittills har sett i Sverige på en alternativ driftsform.
            </seg>
            <seg n="b2a0213b">
              Man ska använda uttrycket att privatisera med lite försiktighet.
              I Nacka handlar det om en alternativ driftsform. Det har inneburit
              att biblioteket i Nacka, Dieselverkstaden i det här fallet, har
              fått fler besök, nya besökare och längre öppettider. Man har också
              en större budget för inköp av litteratur och medier än man hade
              tidigare eftersom man har ett annat sätt att arbeta.
            </seg>
            <seg n="7275ee32">
              Jag hoppas att Bengt Berg har besökt Dieselverkstaden i Nacka.
              Jag säger inte att detta är en modell som ska fungera överallt,
              men det är ett intressant experiment, om man vill kalla det så.
              De har otroligt många studiebesök från olika delar av Sverige.
              De har så många besök att de nu nödgas ta betalt inte mycket men
              lite för att kunna vandra runt, beskriva och berätta om denna
              alternativa form. Jag tror inte att vi har sett dessa enorma protester
              från medborgarna. Det finns sex bibliotek i Nacka. Ett, Dieselverkstaden,
              drivs på entreprenad, och nu ska man se om man på olika sätt kan
              förändra och förbättra biblioteksverksamheten i Nacka. Jag tycker
              att det är bra, och det finns säkert mycket att lära av detta.
            </seg>
            <seg n="bdbfa461">
              Jag tycker att Bengt Berg slår in öppna dörrar, inte minst genom
              att oroa sig för en kommersialisering som varken jag eller, tror
              jag, Hans Wallmark kan se. Biblioteken har en otroligt stark ställning
              i Sverige. De ligger på topp när det gäller medborgarnas förtroende.
              Det finns också önskemål om att biblioteken kanske ska göra mer.
              Man har författaraftnar, men man kan bredda sig och ta in volontärer.
              Man har samarbete med skolorna. Regeringen har också stärkt skolbibliotekens
              ställning jämfört med vad den tidigare regeringen gjorde.
            </seg>
          </u>
          <note type="speaker" n="1396de9a">
            Anf. 5 BENGT BERG (V):
          </note>
          <u who="bengt_berg_48756a" xml:id="i-05ea71d7c3c21ec3-1" n="201c9369">
            <seg n="6c985fd8">
              Fru talman! Tack för inlägget i debatten, Hans Wallmark! Det
              är alltid roligt när man är fler som diskuterar. Jag tycker också
              att det här med fantasins blinkande fyrtorn är fantastiskt fint
              formulerat. Vi har olika syn på marknadskrafterna och kommersialismen.
              Jag kan i mina, som det sägs, dystra stunder se mer av en cyklop
              i kommersialismen.
            </seg>
            <seg n="2b69eb17">
              Om nu folkbiblioteken har en så stark ställning, vilket jag håller
              med om och gläds åt att även kulturministern menar, förstår jag
              inte riktigt farhågorna för att det skulle vara så ensartat och
              enkelriktat om biblioteken erbjuder ett vitt spektrum i kommunal
              regi. Det förstår jag inte. Biblioteken är också ett komplement
              till det övriga kommersiella utbud som finns i samhället.
            </seg>
            <seg n="04c4a001">
              I sitt svar på interpellationen hänvisar kulturministern till
              en litteraturutredning som tillsatts. Jag hoppas verkligen att
              mediejätten Bonniers roll också genomlyses i den. Det tror jag
              att man också menar från Bonniers håll. Det är viktigt att en
              litteraturutredning blir en kartläggning av hela det litterära
              och mediala landskapet.
            </seg>
            <seg n="92cfc691">
              Läsfrämjandet ska givetvis också främjas i den här utredningen.
              Det är beklagligt att man tar bort sådana läsfrämjande insatser
              som till exempel Läs för mig pappa, arbetsplatsbiblioteken och
              allt det andra välkända stod för innan bidragen drogs in.
            </seg>
            <seg n="0efc5612">
              Det heter att i begynnelsen var ordet. Det står att läsa i världens
              kanske mest lästa bok. Men de andra böckerna skapas ju också av
              någon som skriver. De skapas av författare. Det är skapare med
              litet s och med väldigt små, begränsade och inskränkande ekonomiska
              villkor. Författarförbundets Mats Söderlund har gång efter annan
              påpekat att ersättningen för bibliotekslån har legat still. Jag
              tror att den är 132 öre per utlån, och så har det varit i många
              år. Det innebär en klar försämring i dagens penningvärde.
            </seg>
            <seg n="5bb4d89e">
              Om man sedan lägger till avskaffandet av konstnärsgarantierna
              och andra njugga inslag i kulturpolitiken kan man inte med bästa
              vilja i världen påstå att den ljusnande framtid är författarnas,
              fotografernas, konstnärernas och övriga bokskapares.
            </seg>
            <seg n="14fa1526">
              Fru talman! Vi har också bibliotekslagen som är under utarbetande
              under uppdatering, får man väl säga. Där gäller samma sak, nämligen
              att boken både i dess gamla och i dess digitala form måste stå
              i centrum och dess möte med medborgaren, medmänniskan, underlättas
              och utvecklas.
            </seg>
            <seg n="409942fb">
              Att bokutlåningen på sina håll minskar är inte särskilt förvånande
              med tanke på att dygnets timmar fortfarande bara är 24 till antalet
              och det hela tiden strömmar in nya medier i våra liv och vårt
              samhälle.
            </seg>
            <seg n="311e32dd">
              Det viktiga är att medborgarinflytandet bibehålls, liksom kontinuiteten,
              samt att bibliotekariernas kompetens tas till vara och offentlighetsprincipen
              värnas samt mycket mer.
            </seg>
          </u>
          <note type="speaker" n="d3c6a542">
            Anf. 6 HANS WALLMARK (M):
          </note>
          <u who="hans_wallmark_259cf8" xml:id="i-6cdec8f84f3db9b1-1" n="0d903f10">
            <seg n="f059b5ed">
              Fru talman! Jag tror inte att det finns någon grundläggande skillnad
              i synen på litteraturens och bokens betydelse. Den synen delar
              nog interpellanten, kulturministern och undertecknad. Däremot
              tror jag att det finns skillnader i synen på samhället. Jag är
              en glad anhängare av den mångfald som finns i den fria världen.
              Vi har fria författare, fria förlag, fria distributörer, fria
              tillverkare. Allt detta har vi utan att ha ett kommunalt planmonopol
              på dessa områden.
            </seg>
            <seg n="9a2fe128">
              På samma sätt som jag tycker om förlagen, författarna, distributörerna
              tycker jag om att det finns mångfald när det gäller bibliotek.
              Som kulturministern understryker handlar det om att man får utveckla
              det lokalt, efter sina egna förutsättningar och traditioner. Hällefors
              är ett gott exempel, Nacka ett annat.
            </seg>
            <seg n="8489bded">
              Det är kvaliteten och den kulturella upplevelsen som har tyngd.
              Bengt Berg nämnde Bonniers. Bonniers är förvisso ett mycket stort
              förlag, men jag tror att även den kulturella upplevelsen har stor
              betydelse. En av de böcker som den senaste tiden berört mig mest
              är De imperfekta , utgiven på Weyler förlag, ett mycket litet
              förlag. Jag tror alltså att det är kvaliteten, den kulturella
              upplevelsen, som har betydelse oavsett om det är fråga om ett
              alldeles utmärkt kommunalt bibliotek, med kommunalt huvudmannaskap,
              eller ett kommunalt bibliotek som sköts av någon annan, till exempel
              ett byalag i samarbete med bokhandeln som i Hällefors.
            </seg>
            <seg n="d838834d">
              Fru talman! Jag tror att man kan slå vakt om bibliotekens oberoende
              även med en mångfald aktörer. Det som kulturministern säger i
              sitt svar till Bengt Berg är utmärkt, att hon slår fast att regeringens
              politik är det avgiftsfria boklånet. Det är en viktig del i att
              ha lokala bibliotek och filialbibliotek som kulturens blinkande
              fyrtorn i hela vårt Sverige.
            </seg>
          </u>
          <note type="speaker" n="2b1c6062">
            Anf. 7 Kultur- och idrottsminister LENA ADELSOHN LILJEROTH (M):
          </note>
          <u who="unknown" xml:id="i-ab0ae4db5fd4f047-2" n="f0fe1e5e">
            <seg n="70c4fe7c">
              Fru talman! Jag ska avsluta det som jag påbörjade i min förra
              replik, redovisa vad regeringen faktiskt har gjort.
            </seg>
            <seg n="1c83a95f">
              Vi har stärkt de läsfrämjande insatserna. Vi har även gjort en
              del omprioriteringar, vilket jag kanske inte tycker att Bengt
              Berg skulle vara skeptisk till. Mycket av det som Bengt Berg nämnde
              finns kvar fast i annan form. Det är större anslag som i dag går
              till läsfrämjandet, inte minst till många intressanta verksamheter
              som sker lokalt och ute på länsbiblioteken.
            </seg>
            <seg n="f4bb31fb">
              Vi har en läsa-skriva-räkna-satsning. Den har pågått sedan 2006
              när alliansregeringen tillträdde. Vi har sett att läskunnigheten,
              märkligt nog, gått ned bland barnen. Det har uppmärksammats och
              kommer att belysas i den litteraturutredning som har tillsatts
              och som ska arbeta fram till hösten 2012.
            </seg>
            <seg n="8f022e6c">
              Vi har gett Kungliga biblioteket i uppdrag att samordna biblioteksverksamheten.
              Det har varit ett önskemål. Inte ens Svensk Biblioteksförening
              tycker att driftsformerna för att återgå till det som Bengt Berg
              också oroar sig för är ett bekymmer. Där ställer man sig neutral
              och, tror jag, ser med nyfikenhet på de olika möjligheter som
              kan komma fram just för att stärka bibliotekens roll, för att
              kanske till och med stärka bibliotekariernas ställning, böckernas
              ställning, läsningen, så att biblioteken kan spela en ännu större
              roll än i dag.
            </seg>
            <seg n="ab7a5977">
              Jag har noterat för att återvända till interpellationen att det
              kommersiella stör Bengt Berg. Därför skulle jag vilja att Bengt
              Berg konkretiserade hur ett bibliotek som det i Hällefors, som
              sedan 1993 drivs av bokhandeln, utarmar folkbibliotekstanken.
              Jag skulle gärna vilja att Bengt Berg använde sitt sista inlägg
              till att förklara det. På vad sätt är det ett hot? Eftersom det
              är ett aktiebolag som driver biblioteket i Hällefors måste det
              minst sagt vara en nagel i ögat på Bengt Berg.
            </seg>
            <seg n="22f6dd0c">
              När det gäller bibliotekariernas ställning är det ofta bibliotekarierna
              själva som har önskat en förändring. Så var det exempelvis i Nacka.
              Det är intressant att följa den diskussion som förs på biblioteken.
              I Nacka har man dessutom en biblioteksplan. Det är bara två tredjedelar
              av alla kommuner som har det. Det är ofta en garanti för att det
              finns en bra verksamhet, men inte alltid. Gislaved har ett bibliotek
              som fick pris, jag tror att det var av DIK, som årets bästa 2009.
              De har ingen biblioteksplan. Det är alltså inte alltid som skrivna
              papper och formulär garanterar hög kvalitet, men det ska vara
              hög kvalitet.
            </seg>
            <seg n="e6658609">
              Det som bekymrar mig och som vi också lyfter fram i Litteraturutredningen
              är läsklyftan. Totalt sett läser vi mer, men de unga, framför
              allt männen, läser mindre. Det är viktigt att se vad man kan arbeta
              med för att förstärka läsningen. Det handlar inte bara om att
              läsa böcker och om njutning. Det handlar även om att kunna vara
              delaktig i samhället, att ha ett ordförråd, att förstå och kunna
              ta del av det som händer. Den frågan kommer självklart också att
              belysas av Litteraturutredningen.
            </seg>
            <seg n="6e6621ba">
              Jag skulle vilja att Bengt Berg i sitt sista inlägg förklarade
              vad i Hällefors det är som stör så mycket att man tror att samarbetet
              mellan biblioteket och bokhandeln utarmar folkbibliotekstanken.
              Det är nämligen vad Bengt Berg skriver i sin interpellation.
            </seg>
          </u>
          <note type="speaker" n="45b29d9f">
            Anf. 8 BENGT BERG (V):
          </note>
          <u who="bengt_berg_48756a" xml:id="i-05ea71d7c3c21ec3-2" n="201c9369">
            <seg n="dc6176b9">
              Fru talman! Hällefors har satsat mycket på kultur och offentlig
              utsmyckning. För att vara ett brukssamhälle som haft stora problem
              kan man säga att där ändå finns en kulturell spirit som kan fungera
              bra även om biblioteket, undantagsvis, drivs i ett privat aktiebolags
              regi.
            </seg>
            <seg n="3ae21629">
              Det jag menar är att det finns en tendens i samhället och i världen
              att det är lönsamhetstänkandet som väldigt mycket styr och ställer.
              Någon frågade i en tidigare debatt hur det kan löna sig att låna
              ut böcker gratis. Jag menar att det inte är säkert att det gör
              det, och då får man ta till andra medel för att det hela ska gå
              ihop.
            </seg>
            <seg n="db8de9ee">
              I Nacka kommun finns lysande bibliotek, till exempel det i Fisksätra
              som belönades med ett nationellt pris som landets bästa mångspråkiga
              bibliotek. Det är roligt att sådant kan äga rum i kommunal regi.
              Det finns en oerhörd mångfald och rikedom i det som är allmänt
              ägt.
            </seg>
            <seg n="237651a0">
              Jag hade tänkt använda mina sista 42 sekunder av talartiden till
              att förmedla en liten dikt som visar på bokens fantastiska egenskaper
              och önska en god sommar.
            </seg>
            <seg n="e8a827c1">
              mer
            </seg>
            <seg n="0bc0d496">
              Trevlig sommar!
            </seg>
          </u>
          <note type="speaker" n="63b3261e">
            Anf. 9 Kultur- och idrottsminister LENA ADELSOHN LILJEROTH (M):
          </note>
          <u who="unknown" xml:id="i-ab0ae4db5fd4f047-3" n="f0fe1e5e">
            <seg n="ccb4adae">
              Fru talman! Det är alltid roligt att diskutera med Bengt Berg,
              för han har ett starkt kulturengagemang, och det märks. Att vi
              sedan har olika uppfattningar om huruvida alternativen är till
              gagn för samhället eller inte förvånar mig inte. Bengt Berg tillhör
              trots allt ett parti som är mycket skeptiskt till privata alternativ.
              Därför får vi kanske gemensamt besöka ett antal av de alternativa
              biblioteken. Vi kan möjligen börja i Nacka.
            </seg>
            <seg n="2ac03ed3">
              Det som också är roligt när man får möta Bengt Berg är att fundera
              ut en bra dikt. Bengt Berg förekom mig där, men jag har också
              en dikt som jag gärna vill läsa upp för Bengt Berg. Den är skriven
              av Lennart Hellsing. Så här skriver han:
            </seg>
            <seg n="960184d7">
              Med det vill även jag önska Bengt Berg en trevlig sommar och
              lämna över en bok som jag hoppas att Bengt Berg inte har läst:
              Med livet framför sig av Émile Ajar. Skön sommar!
            </seg>
          </u>
          <note n="5105d998">
            Överläggningen var härmed avslutad.
          </note>
          <note n="71b26c22">
            8 § Svar på interpellation 2010/11:348 om tjänstesektorn som
            Sveriges framtid
          </note>
          <note type="speaker" n="a65bbdab">
            Anf. 10 Närings- och energiminister MAUD OLOFSSON (C):
          </note>
          <u who="eva_olofsson_993bb0" xml:id="i-3c40f42e18701dc4-0" n="9b172d8e">
            <seg n="a56a4e3d">
              Fru talman! Börje Vestlund har frågat mig vilka åtgärder jag
              är beredd att vidta för att utveckla hela privata tjänstesektorn.
            </seg>
            <seg n="9cb9ac78">
              Tjänstesektorn omfattar i dag i stort sett hela näringslivet.
              Såväl rena tjänsteproducerande företag som tillverkande företag
              utvecklar i dag produkter med ett allt större tjänsteinnehåll.
              Stuprörstänkande och ensidiga branschperspektiv är därför mindre
              relevant i dagens näringsliv.
            </seg>
            <seg n="0780c010">
              Regeringens insatser för att det ska bli enkelt, självklart och
              mer lönsamt att vara företagare har gjort svenskt näringsliv mer
              internationellt konkurrenskraftigt. Vi har förbättrat företagsklimatet
              så att företag i alla branscher kan bidra till tillväxt, välfärd
              och jobb. Det handlar om hundratals insatser som spänner över
              i princip samtliga politikområden.
            </seg>
            <seg n="7a3176f0">
              Tjänsteekonomin är beroende av kompetent arbetskraft. Regeringen
              har därför gjort det billigare och enklare att anställa genom
              en generell sänkning av socialavgifterna och nedsättning av arbetsgivaravgifterna
              för bland annat unga. Regeringen har även gjort det mer lönsamt
              att jobba genom jobbskatteavdraget. Om det finns reformutrymme
              framöver är inriktningen att stärka förutsättningarna för fler
              i arbete med till exempel sänkt restaurangmoms.
            </seg>
            <seg n="f501af08">
              Regeringen har gjort kraftfulla insatser för att stärka utvecklingen
              av svensk miljöteknik. Detta börjar nu ge reella resultat i form
              av affärer och jobb.
            </seg>
            <seg n="3682c192">
              I den nya plan- och bygglagen har det införts en tidsgräns på
              tio veckor för kommunernas handläggning av bygglov samt en rätt
              att begära planbesked från kommunen om antagande eller ändring
              av detaljplan. Det underlättar etablering och expansion för alla
              slags tjänsteföretag såväl som tillverkande företag.
            </seg>
            <seg n="e19c1514">
              Lönsamheten och incitamenten för investeringar i företagen har
              stärkts genom omfattande sänkning av företagsbeskattningen och
              slopande av förmögenhetsskatten. Skattereduktionen för hushållstjänster
              har inneburit att det blivit billigare att köpa dessa tjänster.
              Det har skapat nya jobb i hemservicesektorn och en stor marknad
              för företagare. På samma sätt växte turistnäringen kraftigt under
              den förra mandatperioden. Regeringen satsar aktivt på Visit Sweden
              och gör insatser via sammanhållningspolitiken.
            </seg>
            <seg n="8f6387a9">
              I motsats till Börje Vestlund anser jag att regeringens insatser
              varit kraftfulla för att öppna nya marknader. Regeringen har gjort
              det möjligt genom ökade möjligheter att driva företag inom stora
              tjänstemarknader som till exempel vård och omsorg och apoteksområdet
              genom en ansvarsfull avreglering. Jag vill också påminna om att
              kvinnors företagande har ökat kraftigt, bland annat genom dessa
              åtgärder. Det är viktigt att stödja utvecklingen av kvinnors företagande,
              och regeringen genomför därför ett omfattande program för kvinnors
              företagande.
            </seg>
            <seg n="ffa2ab26">
              Ökad innovation är en viktig fråga för att stärka vår konkurrenskraft.
              Regeringen har därför presenterat en strategi för ökad tjänsteinnovation
              och håller på att arbeta fram en bredare innovationsstrategi.
              Strategin ska se över de offentliga strukturerna för innovationsfrämjande
              för att bättre motsvara behoven.
            </seg>
            <seg n="87ef4e30">
              Dessa insatser har gett resultat. Sysselsättningen inom tjänstesektorn
              har ökat starkt, och Sverige har i dag en tjänsteekonomi då tjänstesektorns
              bidrag till produktivitetsutvecklingen i dag är större än varusektorns.
              Vidare har Sverige enligt World Economic Forum gått fram till
              att efter Schweiz vara den mest produktiva och konkurrenskraftiga
              ekonomin i världen i deras omfattande rankning. Regeringen kommer
              under denna mandatperiod att gå vidare och bland annat se över
              företagsbeskattningen och arbeta fram en innovationsstrategi för
              att kunna fortsätta att föra en politik som främjar hela ekonomins
              utveckling.
            </seg>
          </u>
          <note type="speaker" n="2ed73411">
            Anf. 11 BÖRJE VESTLUND (S):
          </note>
          <u who="borje_vestlund_809cde" xml:id="i-fd1c63ebdaa89637-0" n="bebb4345">
            <seg n="71bd0e48">
              Fru talman! Jag ber att få tacka för svaret. Välkommen till kammaren,
              Maud Olofsson, ska jag kanske också säga. Allt jag har i mina
              tre interpellationer i dag handlar om vad jag sade ungefär när
              vi hade vår budgetdebatt. Men som vanligt brukar inte statsrådet
              vara närvarande när vi har ärendedebatter. Då får man ta hit statsrådet
              i något annat sammanhang. Nu blev det interpellationsdebatter.
              Det blev lite sent. Vi borde ha haft den här debatten tidigare.
            </seg>
            <seg n="ae7b49d4">
              Jag är naturligtvis inte nöjd med svaret.
            </seg>
            <seg n="d6c4c7f7">
              När jag var 14 år hade jag mitt första sommarjobb. Jag städade
              trappor. Jag fick lära mig att städa trappor av en dam som jag
              upplevde som väldigt gammal och respektingivande. Jag skulle väl
              tippa på att hon var ungefär i samma ålder som Maud Olofsson och
              jag är i dag, men när jag var 14 år tyckte jag att det var väldigt
              gammalt.
            </seg>
            <seg n="b26ede98">
              Nåväl! Hon lärde mig en viktig sak: När man städar måste man
              städa i hörnen och torka av listerna. Hon hade en kollega som
              hon kallade slabbedaskstäderskan. Den städerskan gjorde nämligen
              inte detta, enligt min läromästare i trappstädning.
            </seg>
            <seg n="5dc08383">
              Jag måste säga att Maud Olofssons redovisning över hur man vill
              ha en sammanhållen tjänstesektor blir lite grann som slabbedask.
              Det är lite duttande här och lite duttande där. Det är ingenting
              som håller ihop.
            </seg>
            <seg n="235edeec">
              Det är klart att man skulle kunna säga att det är bra att man
              har ett RUT-avdrag för hemtjänstsektorn. Så kan man naturligtvis
              se på det. Men vad gör det för skillnad för till exempel kemtvättarna,
              som inte alls kan utnyttja de möjligheterna?
            </seg>
            <seg n="2b290075">
              Man säger att man vill sänka restaurangmomsen. Men var det detta
              som var det viktiga för restaurangbranschen? Vad gäller hela den
              företagsbaserade tjänstesektorn har man inte ett enda konkret
              förslag på hur man ska göra detta.
            </seg>
            <seg n="f51d015c">
              Jag håller med statsrådet om att de tjänsteproducerande företagen
              och de varuproducerande företagen i många fall hänger ihop. Men
              att påstå att det blir ett stuprörstänkande för att man vill se
              tjänstesektorn som en viktig del av näringslivet och den varuproducerande
              sektorn som en viktig del av näringslivet tror jag är att gå för
              långt. Jag tror inte att tjänsteföretagen och deras organisationer
              skulle hålla med om den beskrivningen.
            </seg>
            <seg n="0e8da8c2">
              Tvärtom! Vi har ägnat oss åt någon form av industripolitik under
              årtionden i Sverige. Det har gynnat Sverige väl i många sammanhang.
              Visst har man gjort djupdykningar där med som man kanske har ångrat
              efteråt. Men i allt väsentligt har en genomtänkt industripolitik
              gynnat Sverige väl.
            </seg>
            <seg n="1b03c33c">
              Jag kan kritisera att man har dragit bort branschprogrammen i
              industrin. Men ändå finns väl någonting kvar som påminner om detta.
              Varför ska då inte tjänstesektorn få motsvarande sak? Då tänker
              jag inte bara på det som Maud Olofsson räknade upp, utan det handlar
              om forskning och utbildning. Matlandet Sverige brukar jag ta som
              exempel. Varför har man inte kopplat samman Matlandet Sverige
              med utbildning och forskning? Det skulle verkligen behövas i det
              sammanhanget.
            </seg>
            <seg n="f616a85c">
              Min fråga till Maud Olofsson är därför: Varför ska tjänstesektorn
              hanteras på ett sätt och industrisektorn på ett annat? Det är
              faktiskt det man gör i detta sammanhang.
            </seg>
          </u>
          <note type="speaker" n="be895af5">
            Anf. 12 JOHAN JOHANSSON (M):
          </note>
          <u who="johan_johansson_241f8c" xml:id="i-b40473d36428c7c9-0" n="db37e917">
            <seg n="8bd334b2">
              Fru talman, fru statsråd och Börje Vestlund! Tjänstesektorn är
              en viktig sektor där en stor potential finns. Genom att sätta
              arbetslinjen och kunskapslinjen i första rummet tror jag att Sverige
              har goda förutsättningar att konkurrera i den globala ekonomin.
              Skattelättnader för främst låg- och medelinkomsttagare har genomförts
              på en skala som vi aldrig har upplevt i Sverige. Det innebär att
              konsumenters köpkraft för tjänster ökar och att förutsättningarna
              för en person som vill starta eget underlättas då det är lättare
              att bygga upp det sparkapital som behövs för att starta ett företag.
            </seg>
            <seg n="1459e33b">
              Tjänster är ett sammansatt begrepp. Det är ibland svårt att göra
              skillnad på vad som är en tjänst och vad som är en produkt. Tar
              man mobiltelefoni glider det här ihop. Det vi då kan se är att
              kunskap är den viktigaste komponenten i en tjänst. Börje tog upp
              det i sitt exempel med trappstädning. Det gäller att städa på
              rätt ställen. Kunskap är viktigt.
            </seg>
            <seg n="2a856ae2">
              Att satsa på en bra skola, kvalificerad forskning på universitet
              och forskningsanknuten grundutbildning för de studerande är en
              självklarhet, men för att det ska bli riktigt bra måste det göras
              ytterligare ansträngningar. Innovationsstrategin är en sådan komponent,
              liksom att entreprenörskap ska genomsyra utbildning och vardag.
              Det måste bli fint och allmänt accepterat att förverkliga idéer,
              att våga gå nya vägar och att lyckas.
            </seg>
            <seg n="a1825cd9">
              Det är nu läge att öppna för skattelättnader för enskilda som
              vill göra investeringar i nystartade och expansiva företag. En
              sådan reform skulle kunna öppna för att fler idéer skulle kunna
              förverkligas. Det skulle underlätta för nyföretagande och för
              företag som växer.
            </seg>
            <seg n="a1c20caf">
              Det vi vet är att tjänstesektorn bara är i sin linda. Den kommer
              att fortsätta växa. Det gäller både kvalificerade och mindre kvalificerade
              tjänster.
            </seg>
            <seg n="0c54fdce">
              Bemanningsföretag kommer att vara en viktig komponent i tjänstesektorn,
              men även soloföretagare. Många tjänsteföretagare är enmansföretagare
              eller har ett fåtal anställda.
            </seg>
            <seg n="28103497">
              Det är viktigt att vi ser till att människor av egen kraft vågar
              ta steget att starta eget. Skatter ska inte vara ett hinder i
              detta, men de ska vara klokt utformade.
            </seg>
          </u>
          <note type="speaker" n="1a4f6e60">
            Anf. 13 Närings- och energiminister MAUD OLOFSSON (C):
          </note>
          <u who="eva_olofsson_993bb0" xml:id="i-3c40f42e18701dc4-1" n="9b172d8e">
            <seg n="e8d0c083">
              Fru talman! Börje Vestlund och jag har ju haft samma debatt ett
              antal gånger förut, så det är nog inte så avgörande om jag har
              missat en eller annan budgetdebatt. Jag tycker att det som Börje
              Vestlund tar upp är viktigt, och det är bra att vi diskuterar
              det här i kammaren.
            </seg>
            <seg n="a042931e">
              När jag redovisar vad vi gör på tjänstesidan är det en mängd
              olika åtgärder jag talar om. Jag är den första att beklaga om
              Börje Vestlund inte ser hur alla de här delarna bidrar till att
              öka tjänsteproduktionen i Sverige. Låt oss titta på några av områdena.
            </seg>
            <seg n="162f838c">
              Det är RUT-tjänster, säger Börje Vestlund. Nej, det är inget
              som Socialdemokraterna vill ha, för det är så synd om dem som
              har kemtvättar. Det låter som den obotfärdiges förhinder: Vi kan
              inte göra det eftersom det inte omfattar alla.
            </seg>
            <seg n="81e8af06">
              RUT-tjänsterna har ju inneburit väldigt många nya jobb. Framför
              allt har de inneburit att många som har stått utanför arbetsmarknaden
              tidigare har möjlighet att komma in. Många som tidigare har jobbat
              svart har äntligen fått en social trygghet. Jag tror att den privata
              tjänstesektorn, som det här är ett exempel på, kommer att öka
              eftersom kvinnor och män jobbar heltid och har ett mycket stressat
              arbetsliv och vardagsliv och inte får livspusslet att gå ihop.
              Då kommer man att behöva privata tjänster. Det tycker jag är bra.
              Det skapar jobb och tillväxt, och vi kan också som kvinnor göra
              karriär på ett bättre sätt genom att få hjälp med hushållsnära
              tjänster.
            </seg>
            <seg n="f29a4dd8">
              Ta restaurangmomsen. Det är ytterligare ett exempel. Där säger
              hotell- och restaurangnäringen själv att den är ett verksamt verktyg
              för att öka tillväxten. Jag tycker också att man ska skapa rimliga
              villkor när det gäller om man hämtar mat eller om man äter på
              restaurang. I dag är det dyrare att sitta och äta på restaurang
              än att ta takeaway, och det finns ingen rimlighet i detta. En
              sänkning av restaurangmomsen kommer att ge grupper som unga, invandrare
              och många som har stått utanför arbetsmarknaden en möjlighet att
              komma in. Om man dessutom kombinerar Matlandet Sverige, turistsatsningarna
              och detta med sänkt restaurangmoms tror jag att hela den sektorn
              kommer att öka i betydande grad i Sverige. Som jag sade i interpellationssvaret
              kan vi också se hur turistsektorn ökar.
            </seg>
            <seg n="5856de33">
              Vi har också öppnat upp den offentliga sektorn för att vi ser
              att det finns ett ökat tjänsteföretagande. Detta är Socialdemokraterna
              också emot. Inom vård och omsorg har det till exempel startats
              2 000 företag de senaste åren. Det är för att det äntligen finns
              en möjlighet för landets kvinnor som har jobbat i den offentliga
              sektorn att starta och driva företag. Det är ju fantastiskt när
              vi ser denna utveckling runt om i Sverige.
            </seg>
            <seg n="7b873859">
              200 nya apotek har kommit till. Det är Socialdemokraterna och
              Börje Vestlund också emot. Det är också många kvinnor som tidigare
              var anställda av Apoteksbolaget som nu finner sin möjlighet att
              starta och driva företag.
            </seg>
            <seg n="0d407064">
              Ytterligare åtgärder som vi har vidtagit är sänkta arbetsgivaravgifter
              och sänkta skatter. Tjänstesektorn är arbetskraftsintensiv, och
              då måste naturligtvis regeringen fundera över hur man sänker kostnaderna
              för att anställa och ökar möjligheterna att växa.
            </seg>
            <seg n="b353b2ee">
              Vi har sänkt skatterna för landets företagare med 50 miljarder
              kronor under den här mandatperioden. Det är klart att det spelar
              roll för deras möjlighet att växa som företagare.
            </seg>
            <seg n="a127f2a4">
              Alla de saker som jag nu har räknat upp är ni emot! Då är min
              fråga: Vad är ni för då? Jo, branschprogram! Men det finns inte
              ett enda branschprogram som hjälper några tjänsteföretag om man
              inte fyller det med något. Jag skulle gärna vilja höra vad det
              är som Socialdemokraterna vill göra för att förbättra för tjänstesektorn
              inte bara stå och kritisera det som regeringen gör utan komma
              med egna alternativ. Om ni är emot allt detta, vad är ni då för?
            </seg>
          </u>
          <note type="speaker" n="72c06b6a">
            Anf. 14 BÖRJE VESTLUND (S):
          </note>
          <u who="borje_vestlund_809cde" xml:id="i-6c7b5df7c3ef0a5f-0" n="bebb4345" next="i-dee916aa0a8dc69b-0">
            <seg n="4e40534b">
              Fru talman! Låt mig först kommentera detta med restaurangmomsen.
              Omkring 1990, då den stora skatteöverenskommelsen började gälla,
              började jag jobba som ombudsman i Hotell- och Restaurangfacket.
              Då fanns det ungefär 60 000 personer sysselsatta inom hotell-
              och restaurangbranschen. I dag är den senaste siffran jag såg
              160 000. Denna utveckling har skett under hela den tid då momsen
              har varit så hög. Då kan man fråga sig: Är det momsen som är det
              absolut största problemet för den branschen? Med ganska många
              års facit i handen måste jag säga att jag inte är helt säker på
              det.
            </seg>
            <seg n="c05cd80a">
              Vad vill då Socialdemokraterna? Låt mig ta ett exempel. Vi har
              en av Europas mest generösa lagar när det gäller butiksöppethållande.
              Det är nog ingen som vill avskaffa den. Jag tror att de flesta
              är överens om att den är väldigt bra. Men då måste man också anpassa
              både offentliga och privata tjänster till att man har en sådan
              ordning i Sverige, alltså att människor jobbar sent på kvällarna.
              Då måste man anpassa till exempel barnomsorgen. Det är en väldigt
              konkret sak i det här sammanhanget som är en nödvändighet för
              att man ska kunna gynna just tjänstesektorn.
            </seg>
            <seg n="01ae94bc">
              Men det finns flera saker. I min interpellation har jag pekat
              på en rad saker: Det kan vara till exempel utbildning. Johan J
              Nu måste jag titta efter namnet.
            </seg>
          </u>
          <note n="5cb155e9">
            (TREDJE VICE TALMANNEN: Johan Johansson.)
          </note>
          <u who="borje_vestlund_809cde" xml:id="i-dee916aa0a8dc69b-0" n="bebb4345" prev="i-6c7b5df7c3ef0a5f-0">
            <seg n="fc25a881">
              Johan Johansson var uppe och talade om hur viktigt det är med
              utbildning. Utbildning är jätteviktigt, men den måste fortsätta
              hela tiden. Jag pekade på ett projekt som jag gillar, nämligen
              Matlandet Sverige. Varför har man inte kopplat samman till exempel
              utbildning och forskning med ett så bra projekt? Man skulle kunna
              utveckla det ytterligare: Var ska de nya mejeristerna komma från?
              De nya som ska arbeta med den här maten, var ska de komma från?
              I dag finns det ju inga utbildningar för just dessa grupper. Detta
              är bara ett exempel.
            </seg>
            <seg n="68bb42e6">
              Det kan också gälla skattefrågor, och det gäller också främjandefrågor,
              alltså hur man ska kunna starta och driva sina företag och få
              dem att växa inom tjänstesektorn. Det är ju i första hand en småföretagssektor.
              När nu industrierna kan sysselsätta färre och färre, hur kan man
              då få tjänsteföretagen att växa och kanske bli stora företag och
              inte bara medelstora?
            </seg>
            <seg n="62bb57b8">
              Det kan också vara mer triviala saker som att till exempel anpassa
              regelverket på kommunal nivå när det gäller tillståndsgivning
              med mera. Det är också en viktig fråga.
            </seg>
            <seg n="3ffd1de8">
              Låt mig ta ett exempel på ett område där regeringen gör sitt
              bästa för att krångla till det. Man har lagt fram ett helt batteri
              med olika regler som krånglar till det för den här kommunens basindustri,
              nämligen finanssektorn. Där lägger man nästan varje vecka fram
              nya förslag som krånglar till det för den sektorn.
            </seg>
            <seg n="b19cd179">
              Återigen: Detta handlar om hur man ska finansiera så att företagen
              ska kunna växa, om hur man ska få mer utbildningsinsatser inte
              bara i form av förändringar av gymnasieskolan och högskolan utan
              också för att människor ska kunna tillgodogöra sig utbildning
              under hela sitt arbetsliv och kanske framför allt om hur man ska
              förbättra regelverket både för offentlig och privat verksamhet.
            </seg>
          </u>
          <note type="speaker" n="ad56d922">
            Anf. 15 JOHAN JOHANSSON (M):
          </note>
          <u who="johan_johansson_241f8c" xml:id="i-b40473d36428c7c9-1" n="db37e917">
            <seg n="20620c4a">
              Fru talman, fru statsråd och Börje Vestlund! I går var det Venture
              Cups Sverigefinal. Jag har haft förmånen under några år att vara
              med i juryn. Det var i går 1 200 tävlingsbidrag, och huvuddelen
              av dem är tjänster. Det är en trend som har ökat under de senaste
              åren. Det kommer vi att se mer av. I denna affärsplanstävling
              är det inte bara högkvalificerade tjänster utan ett brett spektrum
              av tjänster man kan se.
            </seg>
            <seg n="cf5b1870">
              Börje Vestlund nämner branschprogram och industriprogram. Jag
              tror att de hör till en svunnen tid. De är inte rätt medicin för
              framtiden. Det är genom tjänster som vi nu kan utveckla vår traditionella
              industri. Det är genom dem som industrin får förnyelse.
            </seg>
            <seg n="909d02e8">
              Jag jobbade på Luleå tekniska universitet fram till för några
              månader sedan och har varit aktiv i ett projekt som heter Process-IT
              Innovations. Där kan man genom att analysera de behov som finns
              inom processindustrin koppla ihop det med tjänster, i det här
              fallet IT-lösningar, och universiteten forskar på det.
            </seg>
            <seg n="7dd538e7">
              Universiteten forskar på basindustrins behov. Sedan är det ett
              IT-företag som gör det till en produkt och tjänst och implementerar
              det. Det har lett till kvalitetsförbättringar i processindustrin
              så att den kan behålla sin världsposition. Det är så vi måste
              jobba mer med tjänster.
            </seg>
          </u>
          <note type="speaker" n="5296570c">
            Anf. 16 HELENA LINDAHL (C):
          </note>
          <u who="helena_lindahl_7452bc" xml:id="i-63e8d1a82dd81cc8-0" n="6746a5e3">
            <seg n="410b91fc">
              Fru talman, Maud Olofsson, Börje Vestlund och Johan Johansson!
              Vi är kanske de enda kvar här i kammaren förutom presidiet.
            </seg>
            <seg n="9af8beb2">
              När man lyssnar på Börje Vestlund och Socialdemokraterna kan
              man tro att regeringen och Näringsdepartementet gör för lite,
              satsar för lite och satsar på fel saker. Faktum är att det ibland
              nästan känns som att jag skulle kunna skriva talet åt er på förhand
              med vad ni ska säga. Det är kanske inte riktigt trovärdigt.
            </seg>
            <seg n="d664ec1e">
              Om man tänker på det Maud Olofsson tidigare sade om att öppna
              för fler företag inom vård kan jag ta min egen mamma som exempel.
              Börje Vestlund tog några exempel från sin egen ungdom. Efter sex
              år hemma med barnen skulle hon börja förvärvsarbeta på 70-talet.
              Då kom hon naturligtvis in i vården, eftersom offentlig sektor
              anställde väldigt många kvinnor.
            </seg>
            <seg n="cb0ebe6e">
              Där stannade hon hela sitt arbetsföra liv. Hon hade väldigt dålig
              lön och egentligen väldigt dåliga arbetsvillkor. Det är det många
              som känner igen. Hon hade inte några andra arbetsgivare att välja
              på inom den branschen. Det slutade också med, nu när hon har gått
              i pension, att hon har en av de sämsta pensionerna. Så har verkligheten
              sett ut för många kvinnor.
            </seg>
            <seg n="4e5b2ba9">
              Det är därför speciellt glädjande att öppna sektorn för privat
              företagande. Det är en möjlighet för många kvinnor att kunna starta
              företag inom den delen av tjänstesektor. Det är viktigt att betona
              det.
            </seg>
            <seg n="3b5f2d57">
              Det är också på sin plats att ta upp generella skattesänkningar.
              Det skapar, precis som vi har talat om tidigare, större köpkraft
              för varor och tjänster. På det sättet växer även tjänsteföretagen.
              Det kanske man kan påminna om.
            </seg>
            <seg n="ad16d1d3">
              Den fördubblade sänkningen av arbetsgivaravgiften för ungdomar
              är inte heller så tokig. Framför allt kanske inte för ungdomarna
              själva eftersom det ger en möjlighet att få ett första jobb men
              också för till exempel tjänsteföretag att kunna anställa ungdomar.
              Om man tar bort den fördubblade sänkningen av arbetsgivaravgifterna
              kommer det att drabba tjänsteföretagen i väldigt hög utsträckning.
            </seg>
            <seg n="78375a5e">
              Sedan kommer jag till frågan om RUT och ROT. När det gäller RUT
              är jag väldigt emot att Börje Vestlund talar om duttande och huttande.
              Det är inte alls något duttande och huttande när det är väldigt
              många människor som har fått vita jobb.
            </seg>
            <seg n="5384884a">
              Väldigt många människor hade tidigare svarta jobb inom det här
              området. Jag kan i den här talarstolen säga att jag känner fler
              än en som har jobbat svart. Bland annat sade en väninna till min
              mamma häromdagen: Äntligen kan jag som invandrare och kvinna gå
              till jobbet, ha arbetskamrater och se människor i ögonen och säga
              att jag har ett jobb och inte att jag städar svart vid sidan av.
              Det är inte många som talar om den gruppen. Men de är ganska många.
              Vad skulle hända med dem om subventionerna för RUT-tjänster skulle
              tas bort? Ni kan tänka er själva vad som skulle hända.
            </seg>
            <seg n="962d1aff">
              Det ena är inte motsatt det andra. Bara för att inte hela tjänstesektorn
              får subventioner innebär det väl inte att de som har fått det
              inte ska ha det. Det skulle vara väldigt klädsamt, Börje Vestlund,
              om du skulle kunna tala om allt det goda som har gjorts i stället
              för att tala om alla brister. Visst finns det mer saker och ting
              att göra, men det är också väldigt mycket gjort.
            </seg>
            <seg n="8df05241">
              Jag kan inte låta bli att kommentera en sak. Dagis på kvällstid
              var en av de åtgärder som Socialdemokraterna hade på förslag för
              att öka tillväxten i tjänstesektorn. Jag tror att Börje Vestlund
              ska prata med sina kompisar lokalpolitikerna i kommunerna. Jag
              kommer från Skellefteå kommun. Där har detta diskuterats under
              väldigt många år, och fortfarande är det ett stort problem.
            </seg>
          </u>
          <note type="speaker" n="40d1a04c">
            Anf. 17 Närings- och energiminister MAUD OLOFSSON (C):
          </note>
          <u who="eva_olofsson_993bb0" xml:id="i-3c40f42e18701dc4-2" n="9b172d8e">
            <seg n="f8a95aba">
              Fru talman! Jag skulle vilja haka på där Helena Lindahl slutade
              med barnomsorgen på kvällstid. Sanningen är att barnomsorgspeng
              ger möjlighet till det. Det är den reformen som ökar möjligheterna
              för föräldrar att styra över hur barnomsorgen ska se ut. Finns
              det en efterfrågan kommer det också att växa fram företag.
            </seg>
            <seg n="889234de">
              Barnomsorgen var den enda frågan. Sedan var det utbildning och
              forskning i Matlandet som Socialdemokraterna ville ha. Det var
              också en del av detta. Jag tycker att det är helt rätt. Det pågår
              en hel del saker. Det är inte så att Matlandet Sverige inte jobbar
              med utbildning och forskning. Man jobbar med universitet, där
              bland annat SLU är väldigt aktivt.
            </seg>
            <seg n="11eb0a12">
              Företagen som måste växa måste få sänkta kostnader. Tittar vi
              på vad Socialdemokraterna föreslår ser vi att ni varit emot alla
              skattesänkningar. Det är 50 miljarder. Om ni säger till företagen
              att ni ska höja skatterna med 50 miljarder för dem tror jag att
              ni kommer att få som reaktion: Det är helt omöjligt. En fördel
              med att ha genomfört dessa skattesänkningar är att det kommer
              att bli väldigt svårt att ta tillbaka dem. Det tycker jag är en
              god sak.
            </seg>
            <seg n="9a1d77c9">
              Jag skulle vilja bredda tjänstediskussionen. Det vi nu talar
              om är en del av tjänstesektorn. Men vi i regeringen jobbar också
              med till exempel kulturella och kreativa näringar. Där ser vi
              många tjänster växa fram. Här finns det många unga och också en
              tydlig IT-koppling. Om man tar de kulturella och kreativa näringarna
              och kopplar ihop det med det som Anna-Karin Hatt gör med den digitala
              agendan har Sverige enorma möjligheter att se en tjänstesektor
              växa fram.
            </seg>
            <seg n="bf4b226e">
              Jag kommer precis från Silicon Valley där jag besökte Google
              och andra företag. Det finns ett enormt tryck i de sektorerna.
              Men då måste man bygga ut bredband, fortsätta med det som vi gör
              i dag och se till att vi har en bra uppkoppling. Vi måste se till
              att finansieringen finns och att det finns klusterbildningar så
              att människor gemensamt utvecklar olika delar i detta. Vi har
              lyft fram den kulturella och kreativa sektorn som en del.
            </seg>
            <seg n="5e5c4246">
              Välfärdsutvecklingsrådet är till för att förstärka de reformer
              vi har gjort i välfärdsfrågorna. Men vi kan göra mycket mer. Här
              finns det exportmöjligheter för Sverige. Vi är duktiga på barnomsorg,
              äldreomsorg, sjuk- och hälsovård, och där finns många kvinnor.
              Det är också en viktig del.
            </seg>
            <seg n="9e5181aa">
              När det gäller miljötekniken är det i dag 40 000 anställda och
              ungefär 6 000 företag. Här satsar regeringen kraftfullt på att
              i Sverige bygga upp en stark klimat- och energipolitik men också
              på att jobba med att få fram företag. Symbiocity är i dag ett
              koncept som vi säljer runt om i världen. Det är ett sätt att koppla
              ihop svenska miljöteknikföretag och göra dem efterfrågade globalt.
            </seg>
            <seg n="cc5c6a98">
              Det jag ser när jag träffar kolleger runt om i världen är att
              Sverige just nu har ett enormt gott rykte i miljösektorn. Jag
              var i Denver på det centrum för förnybar energi som amerikanska
              regeringen precis har byggt upp. Vilka vill de samarbeta med?
              Det är Sverige, därför att vi är så duktiga på klimat- och energipolitik
              och därför att vi har en framstående forskning och många företag.
              Här finns det många tjänster.
            </seg>
            <seg n="3c5d1cd2">
              Vi har också satsat på turismen. Under vår tid har turistsektorn
              ökat markant. Jag skulle vilja lyfta fram Visit Sweden som en
              fantastisk motor för att marknadsföra Sverige. Men vad vi behöver
              göra är att bygga fler destinationer. Där gör vi nu gemensamma
              satsningar tillsammans med näringen för att utveckla fler destinationer
              att sedan paketera och kunna sälja utomlands.
            </seg>
            <seg n="7ab5e756">
              Det finns väldigt mycket att göra, och jag tror att vi måste
              se både kvalificerade tjänster och mer enkla tjänster i den privata
              tjänstesektorn. Då kan vi inte säga att det där är fula tjänster
              och det där är fina tjänster. Vi behöver hela tjänstesektorn,
              och vi behöver se hela bredden.
            </seg>
          </u>
          <note type="speaker" n="666bad2c">
            Anf. 18 BÖRJE VESTLUND (S):
          </note>
          <u who="borje_vestlund_809cde" xml:id="i-fd1c63ebdaa89637-1" n="bebb4345">
            <seg n="6803e2bc">
              Fru talman! Det sista instämmer jag väldigt gärna i. Det är precis
              det som jag har skrivit i interpellationen. Vi måste se hela tjänstesektorn.
              Det är det som är så motsägelsefullt i Maud Olofssons politik,
              där man just duttar lite här och lite där. För hela tjänstesektorn
              vill man inte göra någonting.
            </seg>
            <seg n="32375063">
              Vi tror på en kunskapsbaserad ekonomi som just bygger på att
              man ska ha en kvalificerad tjänstesektor som kan utvecklas, men
              också på en värdeburen tillväxt som gör att den icke-kvalificerade
              tjänstesektorn, den som inte kräver så mycket utbildning och kompetens,
              ska kunna finnas med så att vi kan utveckla hela tjänstesektorn.
            </seg>
            <seg n="0e75807f">
              Sedan vänder jag mig kraftigt emot att man säger att industrin
              inte kommer att spela samma roll längre. Det är klart att industrin
              under lång tid kommer att spela en jättestor roll i Sverige. Däremot
              kommer det inte att vara lika många sysselsatta inom den. Det
              kommer inte att vara så att man kommer att lösa sysselsättningsproblemen
              med industrin. Då måste man förlita sig på tjänstesektorn. Det
              är på tjänstesektorn vi måste lägga ned lite extra tid.
            </seg>
            <seg n="eb799717">
              Det som är viktigt här är just att man ser helheten och inte
              en del av tjänstesektorn här och en del där, och sedan gör man
              ingenting för helheten. Jag är ganska säker på att bakslagen kommer
              när man märker att någonting har kommit i kläm. Det är därför
              jag tror att det är så viktigt att diskutera helheten.
            </seg>
            <seg n="b6f403c4">
              Slutligen, fru talman, skulle jag också vilja säga att allt inte
              hjälps med skattesänkningar. Ändå sade jag faktiskt i mitt anförande
              tidigare att en del i detta är att diskutera skattesänkningar.
              Men det hjälper inte med bara skattesänkningar. Fler åtgärder
              måste till, och jag försökte peka på det med den här interpellationen.
            </seg>
          </u>
          <note type="speaker" n="061e9645">
            Anf. 19 Närings- och energiminister MAUD OLOFSSON (C):
          </note>
          <u who="eva_olofsson_993bb0" xml:id="i-3c40f42e18701dc4-3" n="9b172d8e">
            <seg n="9774b2e3">
              Fru talman! Börje Vestlund säger att man måste se hela tjänstesektorn.
              Det är precis det jag försöker beskriva. Vi jobbar ju med hela
              tjänstesektorn. Om inte Börje Vestlund ser alla de delarna kan
              jag inte göra så hemskt mycket åt det.
            </seg>
            <seg n="6a314db4">
              Jag försöker beskriva att vi jobbar med välfärdsutvecklingsfrågorna
              och välfärdssektorn. Vi jobbar med de kulturella och kreativa
              näringarna. Vi jobbar med turistsektorn. Vi jobbar med den privata
              tjänstesektorn. Vi jobbar med IT-tjänster. Vi jobbar med den digitala
              agendan. Vi sänker arbetsgivaravgifter. Vi ser till att stimulera
              framväxten av hela tjänstesektorn. Nästa steg är en innovationsstrategi
              som vi ska presentera nästa år. Jag tror att det verkligen är
              det helhetsgrepp som regeringen har tagit som är nödvändigt för
              att utveckla tjänstesektorn.
            </seg>
            <seg n="2287d4ef">
              Om jag lyssnar på vad Socialdemokraterna säger för någonting
              får jag känslan att är det några som duttar är det i så fall Socialdemokraterna.
              Det som stimulerar tjänstesektorn är att våga ge sig på höga skatter
              för att företag ska kunna anställa. Men det är ju ni emot. Det
              är att öppna upp välfärdssektorn så att det kan växa fram företag.
              Men det är ju ni emot. Man kan införa RUT-tjänster eller sänka
              restaurangmomsen. Det är ni emot. Då är frågan: Vad är ni för?
            </seg>
            <seg n="38593517">
              Man måste våga se: Här växer det fram en tjänstesektor. Här kan
              vi göra skillnad och skapa nya jobb. Men då måste man också våga
              ta de faktiska besluten.
            </seg>
            <seg n="fd9fce3a">
              Jag hoppas att den nya innovationsstrategi som vi kommer att
              jobba med kommer att innebära ett stort engagemang för att stärka
              innovationskraften i Sverige. Precis som min kollega Johan Johansson
              sade var jag också på Venture Capital i går. Jag tycker att det
              är otroligt positivt att se alla dessa nya företag som växer fram.
              Det är unga människor, många med utländsk bakgrund. Det är många
              som är knutna till universitet och också har haft hjälp av innovationskontoren
              där. Det här tycker jag är så positivt att se. Jag tror att Sverige
              har stora förutsättningar att stärka hela tjänstesektorn.
            </seg>
          </u>
          <note n="5105d998">
            Överläggningen var härmed avslutad.
          </note>
          <note n="800bd017">
            9 § Svar på interpellationerna 2010/11:349 och 350 om utvecklingen
            från små till medelstora företag
          </note>
          <note type="speaker" n="b45157b1">
            Anf. 20 Närings- och energiminister MAUD OLOFSSON (C):
          </note>
          <u who="eva_olofsson_993bb0" xml:id="i-3c40f42e18701dc4-4" n="9b172d8e">
            <seg n="e5ee79d0">
              Fru talman! Börje Vestlund har frågat mig vilka åtgärder jag
              har för avsikt att vidta dels för att det inte bara ska föras
              en politik för att skapa fler företag utan även en politik för
              att få företagen att växa, dels för att lösa problemen med finansieringen
              i företag så att företagen kan växa. Börje Vestlund har också
              frågat när jag avser att redovisa resultatet av översynen vad
              gäller statliga insatser för företag.
            </seg>
            <seg n="aafd2f3a">
              Min utgångspunkt när det gäller finansiering och företagsfrämjande
              handlar om en effektiv och ändamålsenlig tillgång till finansiering
              och rådgivning för landets nya, små och växande företag. Det främsta
              syftet med regeringens insatser för kapitalförsörjning är tillgängligheten
              för företagare i alla delar av landet.
            </seg>
            <seg n="a35106d5">
              Riksrevisionen riktade i sin rapport RiR 2007:15 om Almi Företagspartner
              AB och samhällsuppdraget ingen särskild kritik beträffande de
              statliga finansieringsinsatserna till företag. Almi har sedan
              rapporten lämnades däremot fått i uppgift att arbeta ytterligare
              med uppföljning när det gäller rådgivningsverksamheten.
            </seg>
            <seg n="18c2cf14">
              Regeringen har vidtagit en mängd åtgärder för att förbättra företagens
              finansieringssituation, nationellt såväl som regionalt. Genom
              bildandet av Almi Invest 2009 och andra strukturfondsfinansierade
              riskkapitalfonder använder nu Sverige EU-medel för finansieringsändamål
              till företag som komplement till direkta bidrag. Dessa fonder
              är ett direkt svar på det behov som Börje Vestlund tar upp i sina
              interpellationer, nämligen att tillgodose finansieringsbehovet
              för små företag mellan såddstadiet och de skeden där den privata
              riskkapitalmarknaden tar vid så att mindre företag kan utvecklas
              till större. Vår bedömning är dock att det finns ett behov av
              insatser redan vid nivåer från omkring 500 000 kronor, vilket
              också har beaktats när det gäller fondernas verksamhet.
            </seg>
            <seg n="2301a4ab">
              Regeringen har etablerat två nya riskkapitalbolag: Fouriertransform
              AB med verksamhet inom fordonsklustret och Inlandsinnovation AB
              som kommer att bidra till att utveckla verksamheter i norra Sveriges
              inland. Inlandsinnovation syftar till att öka samverkan med olika
              finansiella aktörer, både offentliga och privata, och därigenom
              öka effektiviteten. Härutöver tog regeringen initiativ till ett
              kapitaltillskott till Almi Företagspartner AB om 2 miljarder kronor
              i samband med finanskrisen 2008, en insats som enligt Riksgäldens
              rapport från 2010, Utvärdering av regeringens åtgärder till stöd
              för kreditförsörjningen , har gjort det möjligt för Almi att låna
              ut mer pengar till landets små- och medelstora företag under finanskrisen.
              Jag vill också nämna att regeringen i två steg sett till att höja
              nivån på Almis mikrolån, först från 50 000 till 100 000 kronor
              och senare till 250 000 kronor.
            </seg>
            <seg n="593f53f6">
              Börje Vestlund nämner en proposition som regeringen överlämnade
              våren 2010, den så kallade företagsfinansieringspropositionen
              (prop. 2009/10:148). En viktig del i denna proposition är att
              staten bör begränsa sin uppgift till att tillhandahålla kapital
              som är marknadskompletterande, det vill säga till de områden och
              segment där marknaden inte tillgodoser företagens behov. I interpellationerna
              talas bara om statliga insatser. Jag vill betona att regeringen
              har en kontinuerlig dialog med bland annat bankerna och eftersträvar
              ett system som bygger på att den privata marknaden i så stor utsträckning
              som möjligt tillhandahåller kapital till företag i utveckling.
            </seg>
            <seg n="e79537ec">
              Avskaffandet av förmögenhetsskatten har bidragit till att öka
              tillgången på kapital i Sverige, vilket är positivt också när
              det gäller kapitalförsörjningen för landets företagare.
            </seg>
            <seg n="84bdae9b">
              Under våren 2011 genomför regeringen en översyn av statliga riskkapitalaktörers
              uppdrag, investeringsinriktning och kapitalstruktur i syfte att
              finna en mer effektiv resursallokering och aktörsstruktur. Översynen
              pågår för närvarande, och resultaten kommer därefter att beredas
              inom Regeringskansliet.
            </seg>
            <seg n="7329aa86">
              I den nationella innovationsstrategi som nu håller på att tas
              fram är frågor om hur politiken kan stödja att små och medelstora
              företag kan växa och internationaliseras centrala. Strategin planeras
              finnas framme under hösten 2012. Hur politiken kan stärka innovationsklimatet
              med avseende på riskkapitalförsörjning är ett av många viktiga
              perspektiv som kommer att beaktas i strategin.
            </seg>
          </u>
          <note type="speaker" n="87f7a10c">
            Anf. 21 BÖRJE VESTLUND (S):
          </note>
          <u who="borje_vestlund_809cde" xml:id="i-fd1c63ebdaa89637-2" n="bebb4345">
            <seg n="a72d6866">
              Fru talman! Vår ambition att ha en värdeburen tillväxt innebär
              ju att man måste se till att företag inte bara nystartas så att
              det finns många småföretag. Det är gott och väl, men för att vi
              ska få just en tillväxt är det också viktigt att de små företagen
              har möjlighet att bli medelstora företag. Helst ska också de medelstora
              företagen bli stora, men då kommer vi till en annan fråga. Så
              långt ska vi inte gå i den här interpellationsdebatten. Jag tror
              att vi i så fall får återkomma till det.
            </seg>
            <seg n="b0c28fec">
              Men problemet för Sverige är ju inte att vi har för få företag
              det har det inte varit på många år. Problemet för Sverige är att
              vi har för få företag som växer. Det är det som min interpellation
              om små och medelstora företag handlar om.
            </seg>
            <seg n="76ad9ae2">
              Delvis får jag lite svar på mina frågor, men Maud Olofsson mal
              ändå hela tiden om att mikrolånen har ökat. Det är gott och väl.
              Almis insatser har begränsningar, där man inte får ställa upp
              på hur höga belopp som helst. Därmed faller många andra än de
              små företagen ut.
            </seg>
            <seg n="340a4591">
              När det gäller kapitalfrågan och det som den andra interpellationen
              handlar om, nämligen kapitalförsörjning i företag, kan jag säga:
              Nja, man ger inte ett dugg svar på de här frågorna. Det är svårt
              att över huvud taget få någon statlig finansiering över 2 miljoner.
            </seg>
            <seg n="25088ae6">
              Sedan ger Maud Olofsson i interpellationssvaret besked om de
              statliga insatser man gör. Ja, men när började man få låna mycket
              mer än 2 miljoner från Almi eller någon annan? Men jag ska villigt
              hålla med om att Inlandsinnovation inte har några sådana gränser.
              Det är i så fall undantaget.
            </seg>
            <seg n="9a2c3cc7">
              Det som är viktigt är att man ska vara marknadskompletterande,
              men det är också det som Riskkapitalföreningen, Företagarna och
              andra har pekat på: Det finns inga privata finansiärer. Det finns
              ingen marknad i detta segment därför att det är för riskfyllt.
              Därför krävs det kanske att staten går in, men gärna tillsammans
              med privata aktörer. Staten ska ju inte stå för hela företagsfinansieringen
              utan ska främja och vara ett marknadskomplement. Därför är det
              viktigt att fortsätta med ett arbete som innebär att man kan nå
              det. När man kommer upp i runt 20 miljoner klarar sig företagen
              i regel själva, och då behövs det inte en komplettering från det
              allmänna.
            </seg>
            <seg n="0b59d367">
              Sedan nämner Maud Olofsson sitt älsklingsämne. Men hur var det
              nu igen? Kanske jag kan få svar i den här interpellationsdebatten,
              eftersom hon tar upp förmögenhetsskatten både i det förra svaret
              och i detta svar.
            </seg>
            <seg n="7dae4212">
              Hur var det med mostrarna? Hur många mostrar hade lämnat sin
              förmögenhet kvar i Sverige så att vi kunde se att det gynnar investeringarna
              i företag? Man kan väl ändå inte säga att det finns någon utvärdering
              som trovärdigt har pekat på att mostrarna har kommit tillbaka
              till Sverige?
            </seg>
            <seg n="3b301cb8">
              Jag tror också på innovationsstrategin om den är rätt hanterad
              det återstår att se och att man kan se framsteg för just den här
              typen av företag, framför allt för att små företag ska kunna växa
              till medelstora företag. Men det återstår att se när den kommer.
            </seg>
          </u>
          <note type="speaker" n="c9cc0005">
            Anf. 22 JOHAN JOHANSSON (M):
          </note>
          <u who="johan_johansson_241f8c" xml:id="i-b40473d36428c7c9-2" n="db37e917">
            <seg n="7f2b9b5a">
              Fru talman, fru statsråd, Börje Vestlund! I USA brukar man skämtsamt
              säga att riskkapital kommer till entreprenörerna från huvudsakligen
              family, friends and fools. En svensk entreprenör försöker ofta
              finansiera det på samma sätt. Man ser på vilka banktillgångar
              man själv har, och man pratar med sin familj.
            </seg>
            <seg n="ee02e6ea">
              Problemet i Sverige är att kapitaluppbyggnad har varit väldigt
              svårt, så det kapitalet är ganska begränsat. Därefter vänder man
              sig till vänner och bekanta som man har lärt känna i sin yrkesprofession,
              som man kanske redan har en affärsrelation med. Problemet för
              dem är ofta samma som för familjen, att kapitalet är begränsat.
              Därefter söker man sig ut till en vidare krets, till banker, riskkapitalfirmor
              eller personer som man inte känner.
            </seg>
            <seg n="d2990c12">
              Entreprenören vill ha kontroll över sitt företag och är försiktig
              med vem som ska få komma in som ägare. En bra finansiär kommer
              inte bara in med finansiellt kapital utan även med kunskapskapital,
              och det är ofta kunskapskapitalet som är den viktigaste ingrediensen
              för att företaget ska utvecklas väl.
            </seg>
            <seg n="42f9bcb0">
              Jag tror inte att det är så enkelt som att säga att det är brist
              på riskkapital i landet. Samtidigt som entreprenörer hade svårt
              att låna till sina företagsidéer lånade svenska banker ut miljarder
              till folk i Baltikum som egentligen inte var kreditvärdiga. Kan
              vi då säga att det var brist på riskvilligt kapital? Nja, det
              förefaller som att det finns tillräckligt kapital men att det
              brister i investeringskompetens. Att göra en bedömning av vad
              som är en vettig teknik: Hur bedömer man potentialen i en sådan?
              Hur bedömer man entreprenören? Hur bedömer man affärsmöjligheter
              och affärsrisker? Där tror jag att det finns väldigt mycket att
              göra.
            </seg>
            <seg n="0be4f2e5">
              Jag tror att just investerarkompetens är oerhört viktig för att
              lösa det finansieringsproblem som faktiskt finns för små och medelstora
              företag. Statliga insatser kan vara kompletterande eller en utväg
              när privat kapital ej finns att tillgå. Men eget kapital är det
              bästa kapitalet.
            </seg>
            <seg n="e721e4e9">
              Det måste bli mer lönsamt att vara företagare. En alltför hög
              beskattning på vinst i företag utgör i dag en barriär för tusentals
              svenskar som funderar på att starta eller investera i ett företag.
              Den dubbelbeskattning som bolagsskatten och kapitalinkomstskatten
              utgör måste på sikt justeras nedåt. Det måste bli lönsammare att
              driva företag.
            </seg>
          </u>
          <note type="speaker" n="a0c94e3f">
            Anf. 23 Närings- och energiminister MAUD OLOFSSON (C):
          </note>
          <u who="eva_olofsson_993bb0" xml:id="i-3c40f42e18701dc4-5" n="9b172d8e">
            <seg n="b9ff867e">
              Fru talman! Jag skulle kunna fortsätta där Johan Johansson slutade.
              Det är det som är grunden, det vill säga: Får jag behålla mer
              av min egen lön, mina egna pengar, har jag naturligtvis större
              möjligheter att starta och driva företag. Får företagen bättre
              lönsamhet genom sänkta skatter finns det mer pengar i bolagen.
              Så enkelt är det. Men det är svårt när man lyssnar på Socialdemokraterna.
              Varje gång vi säger att vi ska sänka skatter eller när vi gör
              det är ni emot! Ni tycker inte att folk ska kunna klara sig själva.
              Ni tycker inte att företag ska kunna klara sig själva.
            </seg>
            <seg n="3592988d">
              Det andra jag skulle vilja säga är, precis som Johan Johansson
              säger, att vi måste se både det offentliga och det privata. Där
              är Börje Vestlund också med. Låt mig nämna min resa till Silicon
              Valley när jag träffade Venture Capital. Det är en enorm kraft
              som finns i detta. Jag tror att vi måste se hur vi kan koppla
              ihop det offentliga kapitalet med det privata på ett mycket tydligare
              sätt och finna ett närmare samarbete mellan de insatser som vi
              gör i det offentliga med näringslivet.
            </seg>
            <seg n="50686ce8">
              Jag tycker också att man kan se att Venture Capital i USA, som
              jag besökte, är mycket duktigare på att skanna företagen, gå in
              aktivt i bolagen och hjälpa dem att byggas upp. Den traditionen
              har vi inte Sverige, utan vi har litat väldigt mycket på det offentliga
              kapitalet. Jag tror inte att det är den framtida lösningen.
            </seg>
            <seg n="ce7252f8">
              Det var också därför som Inlandsinnovation fick den konstruktion
              som vi nu har gett. Jag tycker att det ska bli spännande att följa
              det. I en del av landet där det är som allra svårast att få tillgång
              till kapital kan vi försöka se: Kan vi genom att det offentliga
              går in och vi kopplar ihop oss med det privata kapitalet bygga
              upp ett näringsliv och en kapitalstruktur som gör att företagen
              kan växa? Jag tror det, men det är en jätteutmaning att jobba
              med det framöver.
            </seg>
            <seg n="62698b5e">
              När det gäller förmögenhetsskatten tyckte även Göran Persson,
              den tidigare partiordföranden i Socialdemokraterna, att det var
              en något knepig skatt, av det enkla skälet att det i princip var
              de som jag brukar nämna, de lite rika fastrarna och mostrarna
              som fick betala förmögenhetsskatten. Men alla de riktigt rika
              betalade väl ingen förmögenhetsskatt. Ni undantog sådana som Stefan
              Persson och andra. Det var vanligt folk som betalade förmögenhetsskatt.
              Det var inte de rika personerna.
            </seg>
            <seg n="b1d9015c">
              Samtidigt ska man veta att enorma tillgångar har flyttats utomlands
              därför att man inte har velat beskattas här i Sverige. Det kommer
              att ta tid innan det kapitalet kommer tillbaka. Jag tror också
              att man säga att en del blev rädda i valrörelsen när Socialdemokraterna
              med de övriga vänsterpartierna hotade med att återinföra förmögenhetsskatten.
              Jag tror att det är väldigt viktigt att skapa långsiktighet och
              se att kapitalet stannar i Sverige och investeras i Sverige. Det
              är det som åtminstone vi i regeringen vill.
            </seg>
            <seg n="143f4df6">
              Vi har gjort en sammanställning i Näringsdepartement och gjort
              jämförelser mellan olika länder kring hur företagsklimatet ser
              ut i Sverige och i jämförbara länder. Tittar man på riskkapitalet
              och det kapital som tillförs företagen ser man att vi ligger förhållandevis
              bra till. Däremot tror jag att många småföretag det visar debatten
              på Venture Capital också upplever att man inte har tillgång till
              det.
            </seg>
            <seg n="cb202259">
              Därför måste vi se på hur vi kan göra det kapital som finns tillgängligt
              möjligt att nå också för dem som kanske allra bäst behöver det.
              I det stycket ger jag Börje Vestlund rätt i att vi hela tiden
              måste fundera över de här delarna. Även om vi har gjort bra saker
              finns det saker som vi behöver göra ytterligare för att stärka
              upp.
            </seg>
          </u>
          <note type="speaker" n="b5c131b7">
            Anf. 24 BÖRJE VESTLUND (S):
          </note>
          <u who="borje_vestlund_809cde" xml:id="i-fd1c63ebdaa89637-3" n="bebb4345">
            <seg n="a52d5ece">
              Fru talman! Jag tror att vi är överens om en sak. När det gäller
              att koppla samman venturekapital och riskkapital de som är beredda
              att arbeta med riskkapital med mera med den offentliga kompletteringen
              behöver det göras mer. Jag tror att man kanske behöver sätta in
              insatser där.
            </seg>
            <seg n="cca84c91">
              Det man brukar kalla den döda vinkeln är mellan 2 och 20 miljoner.
              Det är faktiskt inte särskilt svårt i dag att få finansiering
              upp till 2 miljoner i ett företag. Men sedan upp till 20 miljoner
              där man kan betrakta sig som ett medelstort företag är det svårt.
              Det är det som är svårigheten. Alla säger egentligen enstämmigt
              att det är ett problem för att få svenska företag att växa.
            </seg>
            <seg n="d7f0d6ba">
              Jag kan inte svara på hur man har löst detta i andra länder.
            </seg>
            <seg n="643e3387">
              Jag håller med Johan Johansson nu har jag lärt mig ditt namn
              om att det inte är brist på riskvilligt kapital i Sverige. Det
              är inte där problemet ligger. Problemet är att ingen vill gå in
              och tycker att det är för riskfyllt att gå in i den döda vinkeln.
            </seg>
            <seg n="76b4d581">
              Sedan kan jag inte låta bli att kommentera detta med förmögenhetsskatten.
              Jag hade, Maud Olofsson, debatter innan förmögenhetsskatten avskaffades.
              Då sade Maud Olofsson att det nästan kommer att öppnas en fallucka,
              där man kommer att se hur kapitalet kommer in till Sverige och
              att man kommer att satsa i företagen. Ungefär så sade du faktiskt
              vid det tillfället.
            </seg>
            <seg n="aed80cca">
              Vi har inte sett särskilt mycket av det, och fortfarande säger
              de småföretag som vill växa att de har problem med att finansiera
              sina företag och tycker att det är ett problem att komma vidare.
            </seg>
            <seg n="4d5d253c">
              Sedan måste jag rätta Maud Olofsson. Det är inte så att Stefan
              Persson var undantagen helt och hållet från förmögenhetsskatt,
              utan han var nog bland dem som betalade den högsta förmögenhetsskatten
              i Sverige. Undantaget gällde de aktier som man hade i sitt eget
              företag det var det undantaget gällde. Det är en borgerlig myt
              att det skulle ha varit på något annat sätt.
            </seg>
            <seg n="01f6236b">
              Alla problem som finns oavsett vilket politiskt område man diskuterar
              här i kammaren vill man lösa genom att sänka skatten på ett eller
              annat sätt.
            </seg>
            <seg n="a59418fa">
              I det här fallet gäller det bolagsskatten. Ja, vi ligger ungefär
              på Europanivå när det gäller bolagsskatten. Har man så förskräckligt
              dåliga villkor i övriga Europa att det finns anledning att se
              över bolagsskatten i Sverige, eller vilken anledning finns det
              till det? Man ligger på en medelnivå för Europa. Var det inte
              där som den här regeringen tyckte att man skulle ligga skattemässigt?
              Man skulle komma i nivå med Europa när det gällde skatterna. Det
              har jag i alla fall för mig att jag hörde i valrörelsen 2006.
            </seg>
            <seg n="4f9bdb2c">
              Slutligen, fru talman, vill jag säga: Min konkreta fråga om att
              få små företag att växa till medelstora företag tycker jag fortfarande
              att det finns anledning att diskutera lite mer kring. Vilka konkreta
              planer har regeringen för att se till att just små företag ska
              kunna växa till medelstora? Finns det något som kan komma fram?
              Att koppla ihop venturekapital med offentlig finansiering har
              nämnts. Men finns det ytterligare saker som man har tänkt sig
              i framtiden?
            </seg>
          </u>
          <note type="speaker" n="5c484e96">
            Anf. 25 JOHAN JOHANSSON (M):
          </note>
          <u who="johan_johansson_241f8c" xml:id="i-b40473d36428c7c9-3" n="db37e917">
            <seg n="85c31e74">
              Fru talman, fru statsråd, Börje Vestlund! Regelförenkling har
              det pratats om i årtionden, tror jag. Det som faktiskt har skett
              nu, för första gången, med Maud som näringsminister, är att regelbördan
              för företagen har minskat. Det har blivit förenklingar, kanske
              inte så långt som man skulle vilja, men det har ändå tagits en
              hel del steg i rätt riktning. Dessutom har skattebördan för företagen
              minskat.
            </seg>
            <seg n="00f232fa">
              Har då regeringens politik gett effekt? Ja, det har den. I Företagarförbundets
              undersökning har man jämfört företag från 2007 fram till 2010.
              Där ser man att företagen med mindre än tio anställda har ökat,
              och de har ökat med minst en person. Det är 43 procent av alla
              företag som har haft den ökningen.
            </seg>
            <seg n="4f546045">
              Det vi ser nu är att det är de minsta företagen som bidrar mest
              till att skapa nya jobb i Sverige. Flera av dessa företag har
              en uttalad ambition att växa vidare. De finns över hela landet,
              i storstad och på landsbygd. Det är jättebra. Och det är ännu
              bättre att de har fått ekonomiska muskler för att ta steget att
              växa, för nu avlastar de ägaren för att göra andra arbetsuppgifter,
              så att de får ännu mer växtkraft.
            </seg>
            <seg n="ec85b410">
              Jag vill avsluta med att kommentera detta om Stefan Persson.
              Socialdemokraterna såg till att han inte behövde betala förmögenhetsskatt.
              Däremot betalade han vinst kapitalskatt på de utdelningar som
              kom från bolaget. Det var så han kom upp i en hög skatt.
            </seg>
          </u>
          <note type="speaker" n="f0239ec2">
            Anf. 26 Närings- och energiminister MAUD OLOFSSON (C):
          </note>
          <u who="eva_olofsson_993bb0" xml:id="i-3c40f42e18701dc4-6" n="9b172d8e">
            <seg n="5621c09f">
              Fru talman! Detta är en viktig debatt. Anledningen till att jag
              säger det är att jag verkligen tror att när de stora företagen
              inte kommer att anställa så mycket men kommer att vara viktiga
              för Sveriges ekonomi, då är det i de små och medelstora företagen
              som vi ser de framtida jobben. Då måste vi få fler att vilja starta
              och driva företag men också få företagen att växa. Det är klart
              att kapitaltillgången är en viktig del i det.
            </seg>
            <seg n="c17a87ff">
              Jag återkommer till det: Om man sänker både inkomstskatter och
              företagsskatter så ökar det personliga utrymmet för ägaren eller
              företagaren att faktiskt göra det möjligt att växa. Man kan inte
              koppla bort skattefrågan. Hur gärna Socialdemokraterna än vill
              går det inte att koppla bort den frågan.
            </seg>
            <seg n="626f6fb8">
              Det är bara att gå till sig själv. Om jag står inför ett investeringsbeslut
              räknar jag: Hur mycket pengar har jag själv? Går jag till banken
              och kan säga att jag har pengar men skulle behöva låna är det
              enklare än om jag kommer till banken och säger: Jag har ingenting,
              men jag skulle vilja låna av er.
            </seg>
            <seg n="c9bb7816">
              Sänkta skatter är en viktig del också för att få företagen att
              växa. Där finns också förmögenhetsskatten. Säg motsatsen, Börje
              Vestlund, säg att vi skulle återinföra förmögenhetsskatten! Skulle
              det öka möjligheterna för svenska företag att få tillgång till
              kapital? Svaret är nej, eftersom mycket av kapitalet skulle finnas
              utomlands. Jag tror att det är bra om de kommer tillbaka till
              Sverige och betalar skatt här och också investerar i svenska företag.
            </seg>
            <seg n="2032a6ca">
              Till sist när det gäller statens roll: Vi gör en översyn av de
              statliga insatserna. Det tror jag att man måste göra hela tiden
              för att få detta att bli rätt designat.
            </seg>
            <seg n="b914c586">
              Jag är glad över att vi är överens om att vi ska se hur vi på
              ett bättre sätt kan kombinera det privata kapitalet med det offentliga
              och att det offentliga går in också på de ställen där det privata
              kapitalet inte är med och agerar.
            </seg>
            <seg n="dc454362">
              Jag hoppas att vi kan ha en konstruktiv debatt kring just detta,
              för det är verkligen viktigt att vi får detta att bli bra. I anslutning
              till innovationsstrategin kommer detta att vara en viktig del,
              om vi vill få de nya företagen att starta och växa i Sverige.
            </seg>
            <seg n="3863c21a">
              Dock ska jag säga att vi den senaste tiden har sett en ökning
              av de medelstora företagens tillväxt. Det tycker jag är en positiv
              signal. Det visar den rapport som Näringsdepartementet har gjort.
              Jag tror att det finns mycket att hämta för Börje Vestlund i just
              den rapporten, för det finns många intressanta fakta där som man
              kan ta till sig, om man är intresserad av näringspolitik.
            </seg>
            <seg n="1714d41e">
              Det är väldigt mycket gjort som är bra för de små och medelstora
              företagen. Jag tror att det är mycket som är gjort för att få
              dem att öka. Men jag är beredd att göra mer. Och jag tror att
              det är ett ständigt pågående arbete.
            </seg>
            <seg n="772ead0f">
              Jag tackar för debatten.
            </seg>
          </u>
          <note type="speaker" n="353a724c">
            Anf. 27 BÖRJE VESTLUND (S):
          </note>
          <u who="borje_vestlund_809cde" xml:id="i-fd1c63ebdaa89637-4" n="bebb4345">
            <seg n="ecd06fbb">
              Fru talman! Jag tror säkert att departementet har gjort en utvärdering.
              Men det finns också andra som gör utvärderingar, som OECD. En
              av de punkter som OECD pekar på är att det är okej med tillväxten
              i små företag men att det är ett problem att företagen inte växer.
            </seg>
            <seg n="3998c684">
              Man ska egentligen inte angripa någon som inte har något inlägg
              kvar. Men jag tycker så här, Johan Johansson: Ta och läs skattelagstiftningen
              från tiden innan man avskaffade förmögenhetsskatten i stället
              för att springa på borgerliga tankesmedjeseminarier, så tror jag
              att du får lite bättre information! I det här fallet vet jag att
              jag har rätt.
            </seg>
            <seg n="d3e65d2c">
              Jag skulle bara slutligen vilja säga något med anledning av den
              här skattediskussionen. Jag håller med Maud Olofsson om en sak.
              Det är naturligtvis viktigt att man hela tiden arbetar med skattesystemet.
              Det är ett av skälen till att vi just nu har tillsatt en egen
              utredning för att titta på hela skattesystemet, så att alltihop
              hänger ihop. Det är viktigt. Jag tror att det är nyttigt att man
              gör det. Jag tror att det över huvud taget är nyttigt att man
              ser över hela skattesystemet just nu, för nu är det väldigt snårigt
              och väldigt mycket undantag. Därför tror jag att skattemedlet
              är en sak man ska använda.
            </seg>
            <seg n="64382180">
              Men problemet är ju att oavsett om vi diskuterar välfärdsfrågor,
              arbetsmarknadsfrågor, kulturfrågor, näringspolitiska frågor eller
              andra frågor är medlet alltid: Sänk skatterna lite till!
            </seg>
            <seg n="823db259">
              Då sänker vi skatterna lite till, och då kan man sänka skatterna
              ytterligare. Det blir väldigt ensidigt om man tror att man ska
              bygga upp en politik bara på att sänka skatterna. Det blir till
              och med infantilt, fru talman.
            </seg>
          </u>
          <note type="speaker" n="2d28fde5">
            Anf. 28 Närings- och energiminister MAUD OLOFSSON (C):
          </note>
          <u who="eva_olofsson_993bb0" xml:id="i-3c40f42e18701dc4-7" n="9b172d8e">
            <seg n="81e4d346">
              Fru talman! Om vi ska hänvisa till OECD-rapporterna är det egentligen
              så att OECD säger ja till nästan alla åtgärder som regeringen
              har genomfört. Det är det man supportar. Ska Börje Vestlund hänvisa
              till någonting som stöder hans sak är det inte OECD-rapporterna,
              för är det någonting som man kritiserar, indirekt, är det mycket
              av det som Socialdemokraterna lägger fram som förslag.
            </seg>
            <seg n="b1c32947">
              Utöver de skattesänkningar som har gjorts som vi ger stöd till
              tycker man att regeringen och Sverige behöver göra mer när det
              gäller en flexibel arbetsmarknad, och det är Socialdemokraterna
              fullständigt emot. Nog finns det en del att läsa i OECD-rapporterna,
              men jag tror inte att det stärker Socialdemokraternas sak.
            </seg>
            <seg n="b21fc1e2">
              Varför pratar vi om skatter? Jo, det handlar om frihet. Det är
              min egen lön vi pratar om; det är inte politikernas pengar. Om
              jag får behålla mer av min egen lön och om jag som företagare
              får behålla mer av det som jag har tjänat in har jag en större
              frihet att kunna växa. Det är det som är grunden för hela synen
              på frihetsbegreppet, möjligheten att leva sina drömmar, möjligheten
              att starta och driva företag. Därför är skatterna viktiga för
              möjligheten för tillväxt i företag.
            </seg>
            <seg n="aee57e21">
              Sedan gör vi en massa andra saker med regelförenklingar, precis
              som sades här. Vi gör en massa andra saker som förbättrar konkurrensen
              på marknaden, där företagen kan få bättre villkor och så vidare.
              Men skatterna är naturligtvis en enormt viktig del för att få
              företag att både vilja starta och vilja växa.
            </seg>
            <seg n="0d8bbb1d">
              Jag tror att Sverige har enormt goda förutsättningar. Vi har
              skött ekonomin. Vi har kunnat hålla låga räntor. Vi har kunnat
              skapa en bra konkurrenskraft. Vi är starka i innovationsklimatet.
              Men det gäller att hela tiden se till att vi fortsätter att hålla
              fanan högt och fortsätter att utveckla våra system. Vi kommer
              att behöva många små och medelstora företag för att skapa de nya
              jobben.
            </seg>
          </u>
          <note n="5105d998">
            Överläggningen var härmed avslutad.
          </note>
          <note n="53e0b019">
            10 § Svar på interpellationerna 2010/11:357 och 391 om klimatpolitiken
            och den mellansvenska fossilgasledningen
          </note>
          <note type="speaker" n="a6b0eb0f">
            Anf. 29 Närings- och energiminister MAUD OLOFSSON (C):
          </note>
          <u who="eva_olofsson_993bb0" xml:id="i-3c40f42e18701dc4-8" n="9b172d8e">
            <seg n="85bd556e">
              Fru talman! Matilda Ernkrans har frågat statsrådet Andreas Carlgren
              om han har övervägt på vilket sätt den svenska utbyggnaden av
              förnybar energi underlättas genom satsningen på fossil energi.
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="7b8045d1">
              Åsa Romson har frågat mig vad jag avser att göra för att klargöra
              för marknadens aktörer vad regeringen avser med uttrycket storskalig
              introduktion av fossilgas. Åsa Romson har också frågat mig vilka
              åtgärder jag avser att vidta för att återställa trovärdigheten
              i den svenska klimatpolitiken om den nu tillåtna gasledningen
              byggs och utnyttjas fullt ut. Dessutom har Åsa Romson frågat mig
              vad jag avser att göra för att säkerställa att beslutet om gasledningen
              inte drabbar produktion och marknad för biogas i Sverige.
            </seg>
            <seg n="01a9bb7d">
              Matilda Ernkrans och Åsa Romsons frågor har ställts med anledning
              av att regeringen den 17 mars i år beviljade Eon Gas Sverige AB
              tillstånd att bygga en naturgasledning mellan Gislaved och Jönköping.
              Jag väljer därför att lämna ett samlat svar på frågorna.
            </seg>
            <seg n="15d63c19">
              Tillståndet avser en planerad förlängning av det befintliga naturgasnätet
              i södra Sverige med knappt 8 mil. Det kan ställas i relation till
              att det existerande naturgassystemet i Sverige består av ca 80
              mil transmissionsledningar och 250 mil distributionsledningar,
              som den socialdemokratiska regeringen beslutat att ge tillstånd
              till.
            </seg>
            <seg n="6ef577c3">
              Jag kan konstatera att det nu aktuella beslutet inte innebär
              någon storskalig introduktion av naturgas i Sverige.
            </seg>
            <seg n="cb23ea1a">
              Regeringens klimat- och energipolitik innebär en kraftfull utbyggnad
              av förnybara energislag och satsningar på energieffektivisering.
              Utgångspunkten är att ekonomiska styrmedel, som koldioxidskatt,
              är det mest effektiva sättet att styra utvecklingen mot en större
              andel förnybara energislag och minskade utsläpp av växthusgaser.
              Som bekant utgår inga subventioner till naturgas, men vi förbjuder
              heller inte gasnät. Det existerande gasnätet kan även fungera
              för distribution av biogas.
            </seg>
            <seg n="8378e7d8">
              I dagsläget kommer drygt 45 procent av den energi som används
              i Sverige från förnybara energikällor. Den förnybara elproduktion
              som omfattas av elcertifikatssystemet ökade förra året med 11,5
              terawattimmar. Vi har höjt målen i elcertifikatssystemet. Vindkraften
              slog förra året återigen produktionsrekord. Aldrig tidigare har
              det satsats så mycket pengar för att utveckla, demonstrera och
              kommersialisera ny teknik för förnybar energi. För biogas är förgasningsanläggningen
              i Göteborg ett bra exempel. Ytterligare stöd finns inom landsbygdsprogrammet
              för gödselbaserad biogasproduktion. Hösten 2009 beslutades om
              ett nytt stöd som ytterligare breddar möjligheterna till satsning
              på biogas och andra förnybara gaser. Den av regeringen beställda
              sektorsövergripande biogasstrategin bereds för närvarande inom
              Regeringskansliet.
            </seg>
            <seg n="46af5ec1">
              Sammanfattningsvis kan sägas att produktionen av förnybar el
              har tagit rejäl fart de senaste åren. Denna energiomställning
              är en viktig del av regeringens klimatpolitik.
            </seg>
          </u>
          <note type="speaker" n="c93df327">
            Anf. 30 MATILDA ERNKRANS (S):
          </note>
          <u who="matilda_ernkrans_117869" xml:id="i-6e362484af7c6d90-0" n="6e7d413b">
            <seg n="e1e29897">
              Fru talman! Jag ställde den här interpellationen till miljöminister
              Andreas Carlgren med anledning av att regeringen utan att göra
              någon större affär av det gav Eon möjlighet att bygga ut det fossila
              gasnätet i Jönköpings län. Anledningen till att jag ställde frågan
              till just miljöministern är, som jag faktiskt tror att regeringen
              är väl medveten om, att fossilgas, naturgas, är ett fossilt ämne.
              Det ökar Sveriges fossilberoende, och vår utmaning för framtiden
              handlar om att minska det fossila beroendet.
            </seg>
            <seg n="961489cc">
              I valrörelsen lovade regeringen och Alliansen att Sverige inte
              ska ha mer av naturgas och olja. Det hann inte gå lång tid innan
              det vallöftet och de ambitionerna glömdes, i och med att man tyckte
              att det var helt okej för Eon att bygga ut fossilgasnätet i Jönköpings
              län. Fullt utbyggt ska det stå för ungefär 15 terawattimmar. Det
              skulle kunna bli ganska mycket biogas. LRF har exempelvis sagt
              att om man i stället skulle göra den här satsningen på biogasen
              skulle det kunna skapa 4 500 nya jobb.
            </seg>
            <seg n="87e8f267">
              Anledningen till att jag tyckte att det var miljöministern som
              skulle svara är att detta går helt på tvärs med det som är Sveriges
              och OECD:s utmaningar, nämligen att skapa tillväxt och samtidigt
              minska våra utsläpp, minska vårt beroende av fossil energi och
              öka andelen förnybar energi. Det här går helt på tvärs med det.
            </seg>
            <seg n="7824d3b8">
              Jag tycker att energiministern är svaret skyldig. Jag tycker
              att du ska förklara för mig, för Sveriges riksdag och för det
              svenska folket hur en utbyggnad av fossilgasnätet i Sverige stöder
              satsningar på förnybart. Hur gör det Sverige mindre beroende av
              fossil energi? Hur gör det att Sverige kan vara ledande i den
              omställning som hela OECD-världen står inför? Det handlar om att
              vi ska klara av att välkomna alla människor i de länder som nu
              knackar på dörren, som bygger sitt välstånd och som också vill
              vara med. Vi måste ställa om vår miljö- och energipolitik om vi
              ska klara av att välkomna dem och säga: Det här är bra. Det här
              är en utveckling som vi vill ha. Vi har saker som ni kan lära
              av oss, och ni har saker som vi kan lära av er. Det finns inget
              annat sätt. Vi måste minska utsläppen, och vi måste energieffektivisera
              mer.
            </seg>
            <seg n="687c4ff7">
              Vi kan konstatera att det 2010 är precis tvärtom. Tillväxten
              ökar. Det är jättebra, men koldioxidutsläppen ökar också. Sverige
              har annars varit ledande. Från 1995 fram till 2006 lyckades Sverige
              som ett av få länder öka bnp och samtidigt minska utsläppen. Den
              trenden är nu vänd med Maud Olofsson som energiminister och med
              en miljöminister som har lämnat över frågan till energiministern,
              om hur det här stöder miljö- och klimatomställningen, att vi nu
              har mer fossilgas i Sverige än vad vi har haft tidigare.
            </seg>
          </u>
          <note type="speaker" n="ddbb3911">
            Anf. 31 ÅSA ROMSON (MP):
          </note>
          <u who="asa_romson_f891ec" xml:id="i-fdcd716bd330a91a-0" n="e3142174">
            <seg n="27e1ace0">
              Fru talman! Energiminister Olofsson ger här i kammaren ett konstigt
              svar på mina tre konkreta frågor om regeringens klartecken för
              utbyggnad av en mellansvensk fossilgasledning. Ministern verkar
              inte låtsas om alla de underlag som finns från myndigheter, som
              tar upp riskerna med att den storskaliga utbyggnaden skulle motverka
              utvecklingen i Sverige, och naturligtvis, som Matilda Ernkrans
              var inne på, öka de fossila utsläppen.
            </seg>
            <seg n="5b2be162">
              Fru talman! Fossilgasledningen är avsedd att användas i 40 år.
              Regeringens klartecken måste därför tolkas som ett strategiskt
              energiinfrastrukturbeslut. Det finns stora risker att Sverige
              bygger fast sig i ett fossilgasnät av stora proportioner. Precis
              som Matilda Ernkrans påpekade skulle det här öka den svenska fossilgasanvändningen
              med 15 terawattimmar. Det är mer än en fördubbling. År 2009 användes
              13 terawattimmar fossilgas, om jag är rätt underrättad.
            </seg>
            <seg n="a80fe9d6">
              Den ökning som ledningen medverkar till beräknas till 3 miljoner
              ton växthusgaser. Det är ton som inte är redovisade i regeringens
              klimatstrategi. En av mina följdfrågor i debatten blir naturligtvis:
              Varför väljer man att inte redovisa det i sin klimatstrategi och
              sedan ändå gå vidare med beslutet, trots de underlag som pekar
              på att beslutet leder Sverige i fel riktning när det gäller klimatomställning
              och när det gäller att underlätta för de förnybara energikällorna,
              i det här fallet biogas, och att ställa om infrastrukturen för
              att stödja en effektivisering och en koldioxidfri ekonomi?
            </seg>
            <seg n="824679c4">
              Jag är förvånad att ministern så lättvindigt avfärdar påståendet
              att det här är en storskalig introduktion av fossilgas i Sverige.
              Jag förstår naturligtvis behovet av att motsätta sig ett sådant
              påstående eftersom regeringen själv har sagt att man inte tänker
              medverka till en storskalig introduktion av fossilgas. Vad skulle
              vara mer storskalig introduktion än att ge klartecken för en ledning
              som inte bara är avsedd för den här sträckan utan ska vara en
              etapp för en vidare utbyggnad? Redan den här etappen har en omfattning
              och kapacitet för en fördubbling av den svenska fossilgasanvändningen.
              Om inte det, fru talman, är en storskalig utbyggnad och introduktion
              av fossilgasanvändningen i Sverige, undrar jag vad energiministern
              menar skulle vara det.
            </seg>
          </u>
          <note type="speaker" n="1d3535a0">
            Anf. 32 Närings- och energiminister MAUD OLOFSSON (C):
          </note>
          <u who="eva_olofsson_993bb0" xml:id="i-3c40f42e18701dc4-9" n="9b172d8e">
            <seg n="66860730">
              Fru talman! Låt mig upprepa vad jag sade i mitt interpellationssvar.
              Det är fråga om 8 mil av 80 mil. Vi har redan 80 mil transmissionsnät,
              och vi har 250 mil distributionsnät. Den förra regeringen byggde
              ut gasnät som var långt utöver det regeringen nu ger tillstånd
              till. Vi ger ett tillstånd. Det är inte så att vi vet att ledningen
              kommer att byggas ut.
            </seg>
            <seg n="4f708662">
              Infrastruktur i gasnät ger också möjlighet till biogas. Om vi
              ska ha en större introduktion av biogas måste det finnas distributionsmöjligheter.
              Det som ökar i dag prata med bolagen, med Eon är biogasen. Det
              är där som de stora investeringarna görs. Om det ska vara möjligt
              att distribuera ut biogasen måste det finnas en infrastruktur.
            </seg>
            <seg n="be2433e1">
              Jag tror mycket på biogasen. Det är också därför som vi har infört
              investeringsstöd både för småskalig biogasproduktion och för biogasproduktion
              i större skala. Jag tror att vi kan behöva göra mer för att det
              ska komma till stånd.
            </seg>
            <seg n="34a310f0">
              Sedan var det frågan om att minska koldioxidutsläppen. Vi har
              världens mest ambitiösa klimat- och energipolitik. Det finns två
              viktiga styrmedel. Det är koldioxidskatten och elcertifikatssystemen.
              Vi är överens om att koldioxidskatten är ett verksamt verktyg,
              men när det gäller elcertifikatssystem är Miljöpartiet emot. Ni
              tycker inte att det styrmedlet ska finnas. Ni tycker att det ska
              vara ett feed in-system, det vill säga att via skattsedeln år
              från år diskutera hur höga nivåer det ska vara för att subventionera
              förnybar energi. Det är det Peter Eriksson har sagt här.
            </seg>
            <seg n="2a6b9c97">
              Hur kan ni veta att ni får fram den förnybara energin? Det är
              en nyckel, tillsammans med energieffektivisering, för att minska
              koldioxidutsläppen. Vi vet att vi kommer att få de 25 terawattimmar
              vi har satt upp. Vi kommer att se till att det finns möjligheter
              att förenkla för utbyggnad av vindkraft, kraftvärme, biogasproduktion
              och så vidare. Vi vet med de styrmedel som elcertifikatet innebär
              att vi kommer att få det.
            </seg>
            <seg n="a887b836">
              Man måste våga fatta de nödvändiga besluten och använda rätt
              instrument för att ställa om i grön riktning. Därför är koldioxidskatten
              och certifikatsystemet det allra viktigaste.
            </seg>
            <seg n="b6b8d088">
              Verkligheten visar att vi har rätt. Utbyggnaden sker med det
              förnybara. Det är vindkraft, kraftvärme och biobränsle. År 2009
              gick biobränsle om olja i energiresurs i Sverige. Det är första
              gången det har hänt. Steg för steg förverkligar vi den mest ambitiösa
              klimat- och energipolitiken i hela världen. Jag känner mig enormt
              stolt över att få vara del av detta. Det är bara tråkigt att Miljöpartiet
              hela tiden sitter på läktaren när det gäller att i praktiken se
              till att vi har en verksam energi- och klimatpolitik. Ni har aldrig
              någonsin i något praktiskt beslut bidragit till omställningen.
              Där kan jag hedra Socialdemokraterna och till och med Vänsterpartiet
              som har vågat fatta en del beslut. Men ni har suttit på läktaren
              precis hela tiden.
            </seg>
          </u>
          <note type="speaker" n="9d36675f">
            Anf. 33 MATILDA ERNKRANS (S):
          </note>
          <u who="matilda_ernkrans_117869" xml:id="i-6e362484af7c6d90-1" n="6e7d413b">
            <seg n="0fd123fc">
              Fru talman! Jag tycker att Maud Olofsson undviker att svara på
              frågan: Hur ger ett utbyggt nät för fossilgas, en utbyggd infrastruktur
              för fossilgas som vi sitter fast i år framöver, en kick, energi,
              en ambition, rätt styrinstrument för det förnybara i Sverige?
              Maud Olofsson kan mycket väl tycka att det har fattats felaktiga
              beslut bakåt i tiden, men det kan inte tas till intäkt för att
              fortsätta fatta felaktiga beslut. Vi sitter med en helt annan
              kunskap i dag än vad vi gjorde år bakåt i tiden. Vi vet att det
              inte är en framtid för Sverige, inte för OECD-länderna, inte för
              världen, att förlita sig på fossila bränslen. Det är de som är
              först ut ur det fossilberoende samhället som kommer att klara
              sig bäst. Sverige, OECD-länderna, har ett speciellt ansvar att
              leda utvecklingen. Om den här planeten ska klara av att ge människor
              ett välstånd måste vi klara av att ställa om vår energi- och miljöpolitik.
              Vi måste klara av att bygga en tillväxt som också minskar utsläppen.
              En fortsatt utbyggnad av fossilgasledningar i Sverige går på tvärs
              mot det, och det går på tvärs mot vad regeringen har sagt i sina
              klimatprogram. Det går på tvärs mot vad regeringen lovade inför
              valet 2010.
            </seg>
            <seg n="090db734">
              Du måste svara på frågan, Maud Olofsson. Hur bidrar en utbyggd
              infrastruktur för fossilgas till det förnybara?
            </seg>
            <seg n="ef03e27c">
              Maud Olofsson försöker säga att infrastrukturen också kan användas
              till biogasen. Men problemet, Maud Olofsson, är att du är extremt
              ensam om att tycka att det är nödvändigt. LRF, Naturskyddsföreningen,
              Svenska Bioenergiföreningen och Helsingfors Environment Institute
              har uppmanat den svenska regeringen att dra tillbaka beslutet
              att bygga vidare på fossilgasledningar i Sverige därför att det
              är dåligt och för att biogasen inte behöver den typen av infrastruktur.
              Biogasen är extremt lokal. Den produceras och används av de människor
              som lever inom ett visst område. Gasen är extremt lokal. Den behöver
              ingen infrastruktur för att skickas från landsända till landsända.
              Den behöver en lokal infrastruktur, lokala investeringsprogram,
              som gör att biogasen kan vara en del av svensk framtida förnybar
              energi.
            </seg>
            <seg n="7ce53c0f">
              Tvärtemot LRF, Naturskyddsföreningen, Svenska Bioenergiföreningen,
              Helsingfors Environment Institute, socialdemokrater, miljöpartister,
              vänsterpartister jag skulle kunna fortsätta uppräkningen tycker
              den svenska regeringen att ett fossilgasnät skulle kunna användas
              för storskalig biogasproduktion.
            </seg>
            <seg n="7209aa80">
              Berätta var du hämtar den kunskapen och vad du bygger den på,
              Maud Olofsson. Du sade att det är viktigt med styrinstrument om
              man ska komma någonvart. Förklara vad det är som gör att regeringen
              föredrar sådana styrinstrument som en utbyggd fossilgasledning
              och ny kärnkraft? Ni vill inte höja skatten på koldioxid. Ni vill
              plocka bort lokala klimatinvesteringsprogram.
            </seg>
          </u>
          <note type="speaker" n="3e8c27af">
            Anf. 34 ÅSA ROMSON (MP):
          </note>
          <u who="asa_romson_f891ec" xml:id="i-fdcd716bd330a91a-1" n="e3142174">
            <seg n="712af8bf">
              Fru talman! Jag tycker, precis som Matilda Ernkrans, att Maud
              Olofsson inte svarar på frågan. Hon svarar knappt på någon av
              mina tre frågor, utom möjligen den första där hon inte håller
              med om att det här är en storskalig introduktion av fossilgas,
              trots att det fördubblar kapaciteten för svensk fossilgas.
            </seg>
            <seg n="7473f920">
              Maud Olofsson är ganska ensam om att se det här projektet som
              ett stort biogasprojekt. Det är ganska få aktörer som inser att
              Eon, som äger stora fossilgasmöjligheter nedåt landet, i framtiden
              ser att den ryska fossilgasen från Östersjön ska kunna tas upp
              i Sverige från Tyskland och Danmark. Då behöver man den mellansvenska
              gasledningen. Att ledningen ska gå vidare till Oxelösund manar
              till viss eftertanke med tanke på de planer som tidigare har funnits
              på att ansluta den ryska gasen där.
            </seg>
            <seg n="b00bb9ec">
              Jag är förvånad över att Centerpartiet i regeringen tar så lättvindigt
              på frågan om fossilgasutvinning. Det har tidigare varit tydliga
              signaler om att även ni har varit skeptiska till den här typen
              av utbyggnad. Eons utbyggnad av fossilgasnätet i den här dimensionen
              är inte alls avpassad för att utveckla biogasen. LRF, som är en
              av de starkaste aktörerna och sitter på viktiga råvaror när det
              gäller biogasproduktion i Sverige, pekar på att det här är något
              som går åt fel håll. Man uppmanar regeringen att ta tillbaka beslutet
              om att ge klartecken för fossilgasledningen.
            </seg>
            <seg n="b090c2ab">
              Jag förstår att det är lätt för en energiminister att i varje
              interpellationsdebatt vilja ha en diskussion om elcertifikaten,
              oavsett om interpellationen handlar om miljökonsekvenser av vattenkraften
              eller regeringens eget beslut att tillåta den här fossilgasledningen,
              vilket man försökte dölja ett antal månader innan man lade ut
              det på hemsidan. Jag vill göra det tydligt att Miljöpartiet är
              berett att använda varje instrument som leder till ny förnybar
              energi i Sverige. Elcertifikat kan vara ett sådant system. Vi
              har medverkat till att det ska kunna finnas.
            </seg>
            <seg n="6743f6f1">
              Vi och många andra i Europa säger att feed in-tariffer, garantisystem,
              fastprissystem eller vad man kallar det, kan ha en mer konkret
              pådrivande effekt. Det handlar inte om att skicka ett carte blanche
              till skattebetalarna. Precis som med elcertifikatssystemet handlar
              det om att få ett system inom marknaden för att betala för de
              merkostnader som finns introduktionsmässigt för ny förnybar energi.
            </seg>
            <seg n="e5e24b2d">
              I Tyskland, Spanien och en del andra länder har man lyckats bygga
              ut ny förnybar energi mycket snabbare än vi har gjort i Sverige.
              Man kan slå sig för bröstet för att det kommer ny landbaserad
              vindkraft i Sverige. Men faktum är att det går mycket långsammare
              i Sverige än i flera jämförbara europeiska länder. Den utveckling
              som är helt naturlig i detta årtionde går för sakta. Den stora
              risken just nu är att vi snarare minskar vår tidigare ganska snabba
              minskning av utsläppen av klimatgaser.
            </seg>
            <seg n="8f7c696e">
              Vi har en energiminister och centerledare som blundar för den
              stora energiutmaningen i klimatfrågan där Sverige faktiskt gör
              sämre och sämre ifrån sig. Vi är överens om koldioxidskatterna,
              som du säger är ett viktigt instrument. Vi är inte överens om
              huruvida det ska fortsätta att användas som ett aktivt instrument
              i stället för att varje år urgröpas med köpkraften.
            </seg>
            <seg n="87753202">
              Miljöpartiet sitter inte på läktaren. Vi formulerar nya spelregler
              för det klimatspel vi behöver.
            </seg>
          </u>
          <note type="speaker" n="2a235704">
            Anf. 35 Närings- och energiminister MAUD OLOFSSON (C):
          </note>
          <u who="eva_olofsson_993bb0" xml:id="i-3c40f42e18701dc4-10" n="9b172d8e">
            <seg n="8c6aceb9">
              Fru talman! Jag tror att ni i Miljöpartiet är avundsjuka på att
              det händer så mycket på det här området utan att ni har haft någon
              som helst inverkan. Om man ska få en klimat- och energipolitik
              som är värd namnet måste man våga fatta beslut. Man måste våga
              stå upp för klimat- och energipolitiken även när det är höga elpriser
              på vintern, så som det var i vintras. Var fanns Miljöpartiet i
              vintras? Ni sade ingenting när vi hade en diskussion om höga elpriser.
            </seg>
            <seg n="52bb06e4">
              Om vi ska klara klimat- och energipolitiken måste vi klara att
              diskutera klimatpolitik och elpriser samtidigt, inte klimatpolitik
              på sommaren och elpriser på vintern. Man måste våga stå upp för
              de styrmedel som leder åt rätt håll. Därför är koldioxidskatten
              och elcertifikatssystemet så viktiga.
            </seg>
            <seg n="104fdf0c">
              Tyskland, Spanien och andra länder har haft feed in-system. Vad
              händer nu när det är ekonomisk kris i Europa? Vad är det man drar
              ned på? Jo, feed in-systemen. Företagen säger: Vi måste ha långsiktiga
              spelregler för att vi ska kunna investera i vindkraft, bioenergi
              och kraftvärme. Miljöpartiet säger: Elcertifikat kan vara ett
              styrmedel. Det var det fegaste jag har hört. Det är ett styrmedel.
              Det är ett styrmedel som ger resultat.
            </seg>
            <seg n="8510c4c4">
              Jag förstår att ni inte kan ge regeringen ett erkännande. Ni
              är avundsjuka. Vi har mer vindkraft än någonsin i det svenska
              energisystemet. Biobränsle har gått om olja i energiresurs, som
              jag har sagt tidigare. Sverige är ledande när det gäller produktionen
              av kraftvärme.
            </seg>
            <seg n="e8a70013">
              Jag har respekt för Miljöpartiets engagemang i miljöfrågor. Men
              man borde gilla att det händer saker, även om man inte är med
              och påverkar. Det gör ni inte; ni hävdar att ingenting händer.
              Det är inte sant. Det har aldrig hänt så mycket som nu när det
              gäller att minska klimatutsläppen och ställa om det svenska energisystemet.
              Det är den breda klimat- och energiuppgörelsen som gör det möjligt.
              I den har vi sagt att det inte ska vara några subventioner till
              naturgas och att det inte ska vara några subventioner till kärnkraften
              som det var tidigare. Kärnkraften ska stå för sina egna kostnader,
              och den ska stå för sina egna säkerhetskostnader.
            </seg>
            <seg n="0d136fe9">
              Det är biogasen som växer, inte naturgasen. Koldioxidskatten
              sätter ett pris på utsläppen, och det är så vi styr. Infrastruktur
              kan underlätta. Om biogasen ska få större introduktion måste det
              till infrastruktur. Vi tar inte ställning till vad som kommer
              att finnas i ledningarna. Vi tar ställning till att det finns
              en infrastruktur som är möjlig att använda. Vi styr med styrmedel.
              Om det är dyrt att använda naturgas och fossila bränslen kommer
              man inte att göra det. Därför är koldioxidskatten viktig. Vi ger
              investeringsstöd till både den småskaliga och den storskaliga
              biogasproduktionen. Det är det som händer.
            </seg>
            <seg n="8b1fc489">
              Jag tycker att Åsa Romson ska prata med Eon. De säger att det
              är biogasen som växer och att det är vad de satsar på. Det är
              första gången jag hör att vi ska ha rysk gas. Det låter som att
              se spöken på ljusan dag. Jag har aldrig hört att Eon skulle vara
              intresserat av det. I så fall skulle vi ha fått en sådan propå.
            </seg>
            <seg n="b61948db">
              Ett gott råd är att man ska ägna sig åt det som hör till verkligheten.
            </seg>
          </u>
          <note type="speaker" n="99679497">
            Anf. 36 MATILDA ERNKRANS (S):
          </note>
          <u who="matilda_ernkrans_117869" xml:id="i-6e362484af7c6d90-2" n="6e7d413b">
            <seg n="227d1cf7">
              Herr talman! Maud Olofsson står i riksdagens talarstol och säger
              att hon tror att Miljöpartiet och Socialdemokraterna är avundsjuka.
              Det är ett ganska muntert påstående.
            </seg>
            <seg n="2dd41b49">
              Jag skulle vilja hävda det motsatta. Jag tror att centerpartisten
              och energiministern Maud Olofsson tycker att det är ganska jobbigt
              att hon för sin kunskapsbas och för sin politik tvingas hänvisa
              till Eon hela tiden, medan Socialdemokraterna och Miljöpartiet
              kan hänvisa till Naturskyddsföreningen, Svenska Bioenergiföreningen,
              Helsingfors Environment Institute, LRF och en ganska bred rörelse
              som anser att Sverige har en framtid i att öka tillväxten och
              samtidigt klara av att minska utsläppen.
            </seg>
            <seg n="3a05dead">
              Bara för att Maud Olofsson återupprepar saker behöver de faktiskt
              inte beskriva hela sanningen. Att hon säger att Sverige har den
              mest ambitiösa klimatpolitiken i hela världen blir lite problematiskt
              när det 2010 visade sig att bnp ökade men att också koldioxidutsläppen
              numera ökar i Sverige. Man har brutit det som vi så framgångsrikt
              byggt upp, nämligen att öka tillväxten men samtidigt minska utsläppen.
              Det vill jag ha ett svar på.
            </seg>
            <seg n="88c7003d">
              Jag kan ta vindkraften som ett avslutande exempel. Portugal hade
              2002 hälften så mycket vindkraft som Sverige. Nu har man tjugofaldigat
              den och har dubbelt så mycket vindkraft som Sverige. När det gäller
              att vi är bäst i världen finns det nog lite kvar att göra där,
              Maud Olofsson.
            </seg>
          </u>
          <note type="speaker" n="89948d40">
            Anf. 37 ÅSA ROMSON (MP):
          </note>
          <u who="asa_romson_f891ec" xml:id="i-fdcd716bd330a91a-2" n="e3142174">
            <seg n="7c88bef7">
              Herr talman! I avslutningsrundan på en interpellationsdebatt
              när man, jag vet inte för vilken gång i ordningen, försöker ta
              upp en konkret fråga och man har en undran till energiministern
              inom hennes område får man till svar en ganska lösryckt diskussion
              om energifrågan i stort och det som Maud Olofsson gärna talar
              om, nämligen sin vurm för elcertifikatssystemet som det absolut
              bästa systemet.
            </seg>
            <seg n="43a0d911">
              Låt mig först fråga varför energiministern inte vågar förklara
              för oss här och för svenska folket varför en fördubbling av fossilgaskapaciteten
              i Sverige skulle vara bra för klimatet. Det är ju det som ert
              beslut innebär. Ert beslut att ge ett klartecken till denna fossilgasledning
              innebär att vi kan öka fossilgasanvändningen mycket.
            </seg>
            <seg n="2ef61d42">
              När det gäller att koldioxidskatten skulle pressa tillbaka en
              sådan användning finns det ingen av dina myndigheter som gör denna
              analys, snarare tvärtom. Både Naturvårdsverket och Energimyndigheten
              pekar på riskerna och pekar tydligt på de ekonomiska modeller
              som i dag gör att fossilgasen skulle konkurrera ut biogasen. Varför
              gör dina myndigheter en annan bedömning än du? Du står här i talarstolen
              och säger lättvindigt: Detta kommer att gå till biogas; det är
              vi helt övertygade om, för det säger Eon att det ska göra.
            </seg>
            <seg n="62cbfda4">
              Det skulle jag också säga om jag vore Eon och skulle söka ett
              tillstånd i dag för en stor gasledning.
            </seg>
            <seg n="f9d15a73">
              I energifrågan i stort har Miljöpartiet bidragit till att gång
              på gång ha större ambitioner när det gäller att föreslå kraftigare
              styrmedel och en ökad takt i fråga om utbyggnaden av förnybar
              energi och inte minst i fråga om energieffektiviseringar.
            </seg>
            <seg n="519239b2">
              Det är lite småttigt att försöka förminska de förslag som vi
              lägger fram bara för att vi har valt att inte vara med om de energiuppgörelser
              som Centern, Socialdemokraterna och Vänsterpartiet har gjort.
              Vi har tyckt att de har varit för dåliga när det gäller att leverera
              klimatpolitik. Den debatten får vi nog återkomma till i denna
              kammare. Men jag tackar för den debatt som vi har haft.
            </seg>
          </u>
          <note type="speaker" n="37f9b17a">
            Anf. 38 Närings- och energiminister MAUD OLOFSSON (C):
          </note>
          <u who="eva_olofsson_993bb0" xml:id="i-3c40f42e18701dc4-11" n="9b172d8e">
            <seg n="978685af">
              Herr talman! Jag tror att det är viktigt att koppla samman hela
              klimat- och energipolitiken, och jag kan återkomma till att vi
              har den mest ambitiösa klimat- och energipolitiken i hela världen.
              Ingen har kunnat peka på något annat land som har högre mål än
              vad vi har.
            </seg>
            <seg n="649c59d4">
              Återigen: Det är de generella styrmedlen och de långsiktiga villkoren
              som skapar investeringar. Miljöpartiet kan inte säga något annat
              än att vi aldrig har haft så stora investeringar i förnybar energi
              som nu. Det går inte att säga emot. Vindkraften slår rekord, kraftvärmen
              slår rekord, och biobränslena slår rekord.
            </seg>
            <seg n="fa54afde">
              Att jag säger att ni i Miljöpartiet är avundsjuka beror på att
              jag tycker att det är tråkigt att när ni har ert miljöengagemang,
              vilket jag respekterar, far ut med falsarier om att ingenting
              händer på detta område. Då undrar jag: Är det miljön som är viktig,
              eller är det Miljöpartiet som är viktigt? Jag tror faktiskt att
              ni tycker att Miljöpartiet är viktigare än miljön. Jag tycker
              att miljön är det viktigaste.
            </seg>
            <seg n="57a160fc">
              Tittar man på det som nu sker i övriga Europa får man naturligtvis
              ekonomiska problem när det gäller att investera i det förnybara
              därför att man har lagt detta på budgeten och inte lagt det som
              ett långsiktigt styrmedel.
            </seg>
            <seg n="51ee3cbd">
              Då återkommer jag till elcertifikaten därför att de är de långsiktiga
              styrmedlen som ger denna omställning.
            </seg>
            <seg n="a5356e9d">
              Det är spännande att höra från Miljöpartiet att man inte får
              lyssna på dem som investerar. Jag ska inte lyssna på Eon. Men
              det är faktiskt Eon och de andra bolagen som gör investeringarna.
              Eon säger att det är biogasen och det förnybara som ökar, och
              när man tittar på deras investeringar är det också det som styr
              deras investeringar.
            </seg>
            <seg n="83a82eee">
              Det är viktigt att lyssna på alla bolag som finns här. Jag tror
              att vår klimat- och energipolitik har ändrat spelplanen för alla
              dessa investeringar. Dessa bolag talar mycket mer om förnybar
              energi och mycket mer om energieffektiviseringar, vilket jag tror
              är ett resultat av den energi- och klimatöverenskommelse som denna
              regering klarade av att göra, och det är jag glad över.
            </seg>
          </u>
          <note n="5105d998">
            Överläggningen var härmed avslutad.
          </note>
          <note n="c3471174">
            11 § Svar på interpellation 2010/11:358 om regeringens fortsatta
            satsning på kärnkraften
          </note>
          <note type="speaker" n="9181178d">
            Anf. 39 Närings- och energiminister MAUD OLOFSSON (C):
          </note>
          <u who="eva_olofsson_993bb0" xml:id="i-3c40f42e18701dc4-12" n="9b172d8e">
            <seg n="ee03f299">
              Herr talman! Matilda Ernkrans har frågat miljöministern på vilket
              sätt han avser att verka för att kärnkraften verkligen blir en
              parentes i Sveriges energihistoria.
            </seg>
            <seg n="d106e9dd">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="13c73fdf">
              Inget har ändrats sedan jag var i kammaren senast för att besvara
              en liknande fråga. Regeringens bedömning är att kärnkraften kommer
              att vara en viktig del av svensk elproduktion under överskådlig
              tid. Regeringens energiöverenskommelse innebär att kärnkraftsparentesen
              förlängs genom att inom ramen för maximalt tio reaktorer tillåta
              nybyggnation på befintliga platser. Samtidigt inriktas politiken
              fortfarande på att minska beroendet av kärnkraft och vattenkraft
              genom att utveckla ett tredje ben i elförsörjningen i form av
              ny förnybar el och på att främja energieffektivisering.
            </seg>
            <seg n="0576ec83">
              Fortfarande gäller att kärnkraftsindustrin ålagts att ta ett
              större ansvar för säkerhetsfrågorna och inte kan påräkna vare
              sig direkta eller indirekta subventioner.
            </seg>
            <seg n="793f0684">
              Nu liksom tidigare gäller också att det är elproducenterna och
              inte regeringen som faktiskt beslutar om hur vår el i övrigt ska
              produceras eller hur länge en viss teknik är lönsam. Regeringen
              har formulerat de långsiktiga spelreglerna, och de är väl kända
              av alla.
            </seg>
          </u>
          <note type="speaker" n="21eea9f3">
            Anf. 40 MATILDA ERNKRANS (S):
          </note>
          <u who="matilda_ernkrans_117869" xml:id="i-6e362484af7c6d90-3" n="6e7d413b">
            <seg n="34171277">
              Herr talman! Jag skrev denna interpellation bara några dagar
              efter att vi hade haft en aktuell debatt i Sveriges riksdag om
              kärnkraften och efter att det enligt Ekot blev känt att denna
              regering har gjort en uppgörelse som innebär att man satsar nästan
              70 miljoner kronor i ny kärnkraftsforskning i Frankrike. Detta
              var bara några dagar efter att miljöminister Andreas Carlgren
              i debatten hade sagt att man inte tänker ge något statligt stöd
              till kärnkraft. Han sade att det inte finns något statligt stöd
              till kärnkraft och att det inte blir vare sig direkta eller indirekta
              subventioner till kärnkraft. Några dagar senare kunde vi få höra
              att det fanns ett hemligt avtal mellan Sverige och Frankrike som
              visar att 70 miljoner kronor, som är alltså den största forskningssatsning
              på kärnkraft som en svensk regering har gjort sedan 1980-talet,
              faktiskt har beslutats och finns på plats.
            </seg>
            <seg n="27db585c">
              Jag vill ha ett svar på hur detta ligger i linje med det som
              både miljöministern och energiministern vid ett antal tillfällen
              har sagt om att det inte ska finnas några direkta eller indirekta
              subventioner till svensk kärnkraft. Jag skulle vilja ha ett svar
              på hur man ser på dessa 70 miljoner kronor som ska gå till forskning.
            </seg>
            <seg n="578109c0">
              Jag skulle också vilja ha ett verkligt svar på hur man tänker
              sig att kärnkraften ska bli en parentes i svensk energihistoria
              i och med att framför allt Centerpartiet har bytt fot här. Vi
              har faktiskt tillsammans Socialdemokraterna och Centerpartiet
              avvecklat två reaktorer i Barsebäck. Jag tycker att det var ett
              mycket klokt beslut. Men nu ingår Centerpartiet i en moderatledd
              regering och har öppnat för ny kärnkraft i stället för att fortsätta
              en klok utfasning av kärnkraften. Dessutom ger man enligt min
              mening subventioner till kärnkraften i form av forskningspengar.
            </seg>
            <seg n="b1e3fbc0">
              Det skulle vara mycket spännande att få höra ett ordentligt svar
              från energiministern om hur kärnkraften på allvar blir en parentes
              i svensk energihistoria och det här att det varken ska finnas
              direkta eller indirekta subventioner till svensk kärnkraft. Hur
              är det med den saken egentligen, Maud Olofsson?
            </seg>
          </u>
          <note type="speaker" n="154f3a92">
            Anf. 41 ÅSA ROMSON (MP):
          </note>
          <u who="asa_romson_f891ec" xml:id="i-fdcd716bd330a91a-3" n="e3142174">
            <seg n="d4c9408c">
              Herr talman! Det är svårt att inte lägga sig i även denna debatt,
              när man nu får tillfälle. Det är nämligen en lite märklig debatt
              vi har fått i Sverige efter haveriet i Japan och efter den borgerliga
              regeringens beslut i Tyskland att göra en planerad avveckling
              av den tyska kärnkraften på tio år.
            </seg>
            <seg n="2c1bdc38">
              Vi har fått en debatt där den borgerliga regeringen i Sverige
              med näbbar och klor har försökt att beklaga beslutet i Tyskland
              och påvisa att det skulle leda till ökade klimatutsläpp, trots
              att den överenskommelse som beslutet grundar sig på är mycket
              tydlig när det gäller vad Tysklands väg är. Tysklands väg är att
              minska klimatutsläppen, effektivisera sin energianvändning och
              bli bäst på förnybar energi. Jag tror att de har alla möjligheter
              att lyckas, inte minst därför att de är så bestämda med en planerad
              avveckling av kärnkraften.
            </seg>
            <seg n="016ae155">
              Det dilemma Sverige har är det motsatta. Vi har en regering som
              i sin så kallade breda energiöverenskommelse inom den minoritetsregering
              vi har är övertygad om att vi i politiken inte ska lägga oss i
              kärnkraften som energimedel. Vi ska lämna det till marknaden,
              och det är marknaden som själv ska bestämma vad det är för energislag
              vi ska ha i Sverige. Det är faktiskt att ha vänt sig ganska långt
              bort från den centerpartistiska partihistorien.
            </seg>
            <seg n="10dd0d8b">
              Om man från politiken backar tillbaka och säger att alla typer
              av energislag är fullständigt jämbördiga och lika och att vi inte
              har några synpunkter på dess inverkan när det gäller kärnkraften
              har vi haft en ganska lång debatt; jag tror att det är uppenbart
              för varje svensk att kärnkraft inte är något vi är oberörda inför
              skulle man kunna tänka sig att marknaden inte får de tydliga spelregler
              den skulle behöva om man säger att vi öppnar upp för ny kärnkraft
              i Sverige.
            </seg>
            <seg n="68e2887c">
              Om vi säger att vi öppnar upp för att bygga nya kärnkraftverk
              och inte säger någonting om hur gamla de nuvarande verken kan
              vara innan det är dags att planera att avveckla dem jag hoppas
              ändå att regeringen tänker planera att avveckla de gamla kärnkraftverken;
              allt annat tror jag vore en säkerhetsmässig katastrof får vi en
              väldigt märklig debatt. Helt plötsligt har vi ett Centerparti
              i regeringen som pekar på att kärnkraft inte är någonting som
              vi politiker ska ha åsikter om, och dessutom ska vi beklaga när
              våra europeiska grannländer fattar beslut om att avveckla sin
              kärnkraft.
            </seg>
            <seg n="e18c93e2">
              Jag noterade dock att det fanns en centerpartistisk partikollega
              i EU-parlamentet som hade en något annorlunda uppfattning om det
              tyska beslutet. Hon välkomnade nämligen detta beslut. Jag skulle
              vilja höra från Maud Olofsson, som ju under den debattdag vi hade
              om det tyska beslutet inte befann sig i Sverige, om även energiministern
              liksom sin centerpartistiska kollega Andreas Carlgren beklagade
              det tyska beslutet om att göra en planerad avveckling av kärnkraften
              på tio år.
            </seg>
          </u>
          <note type="speaker" n="4157ff9f">
            Anf. 42 Närings- och energiminister MAUD OLOFSSON (C):
          </note>
          <u who="eva_olofsson_993bb0" xml:id="i-3c40f42e18701dc4-13" n="9b172d8e">
            <seg n="dc42051b">
              Herr talman! Politiker ska visst ha diskussioner och åsikter
              om olika energislag, och det är därför vi har gjort denna energi-
              och klimatuppgörelse. I den står att vi ska minska beroendet av
              kärnkraft och vattenkraft. Varför har vi skrivit detta? Jo, för
              att vi är alldeles för beroende av dessa två kraftkällor i vår
              elförsörjning. När kärnkraften har stått stilla och när vi har
              haft lite vatten i våra dammar har priserna gått upp väldigt starkt.
            </seg>
            <seg n="cb3518a4">
              Det är därför det tredje benet är så viktigt. Det introducerades
              under vår tid i regeringen. Den del av elförsörjningen som faktiskt
              ökar är den förnybara. Hur ni än argumenterar är det ändå den
              som står för ökningen. Tittar vi på vad som händer på kärnkraftsområdet
              i dag ser vi att det inte är där investeringar går in. Det står
              precis stilla. När jag just var i USA och pratade med dem som
              jobbar med det förnybara hävdade de att man har hamnat tio år
              bakåt i tiden i den teknologin, och det kommer att ge utrymme
              för det förnybara att växa fram.
            </seg>
            <seg n="996aab9e">
              Tyskland fattade ett eget, självständigt beslut. Det som kan
              överraska mig är den något tillbakadragna hållning Tyskland har
              haft när vi har diskuterat energipolitiken i Europa. Det är Sverige
              som har drivit på för att klara av den omställningen. Det är Sverige
              som har drivit på i klimat- och energiuppgörelsen. Det är inte
              Tyskland. Jag ska inte säga att de har varit emot, men de har
              heller inte varit de mest pådrivande i Europasammanhang.
            </seg>
            <seg n="dfbd7221">
              Den risk jag ser med den snabba avveckling man nu gör i ett stort
              industriland som Tyskland, vilket också regeringskällor ger vid
              handen, är att man kommer att öka användningen av gas. Man bygger
              just nu en gasledning. Man kommer att öka användningen av kol,
              och man kommer att öka importen av kärnkraft från Frankrike. Jag
              ska säga att jag hoppas att det innebär någonting annat, men jag
              är rädd för att det inte kommer att göra det. Det är därför miljöministern
              har sagt att oron för ökade klimatutsläpp finns där eftersom det
              är en så kort tidsperiod.
            </seg>
            <seg n="6771a8d5">
              Sverige har valt en annan väg. Vi menar att det är bättre att
              satsa så att man säkert kan minska beroendet, satsa på den förnybara
              energin och se till att den introduceras. Det är enda möjligheten
              för att minska beroendet. Sedan tycker jag att det är intressant
              att se skillnaden mellan Socialdemokraterna och Miljöpartiet,
              för ni var ändå ett regeringsalternativ när ni gick till val 2010.
            </seg>
            <seg n="98e72c6a">
              Då hade ni en överenskommelse där ni sade att ni skulle pröva
              frågan om kärnkraft vid varje mandatperiod. Jag vet att kraftindustrin
              säger att de vill ha långsiktiga spelregler. Detta är en fråga
              till framför allt Socialdemokraterna: Står ni fast vid denna överenskommelse,
              och vad säger Metall om det? Om vi pratar Norrsundet, vad säger
              svensk basindustri om att ni ska prova denna politik varenda mandatperiod?
              Jag tror att ni har rätt svårt att argumentera gentemot en hel
              del av dem som finns i industrin.
            </seg>
            <seg n="fc65b033">
              Ska man kunna klara både en trygg energiförsörjning, rimliga
              priser och även en långsiktighet och minskade klimatutsläpp måste
              politiken vara långsiktig. Den kan inte hatta fram och tillbaka.
              Därför tror jag att det är ett jätteviktigt besked ni har att
              ge när det gäller just detta: Ska ni fortsätta att pröva kärnkraftens
              vara eller icke vara varje mandatperiod, eller hur ska ni göra?
            </seg>
            <seg n="4779b141">
              Den andra frågan gäller elcertifikaten. Vi har precis hört från
              det nyvalda språkröret att elcertifikaten, som hon sade, kan vara
              ett bra styrmedel. Vad tycker Socialdemokraterna? Tycker ni också
              kan vara, eller tycker ni att det är ett bra styrmedel? Det var
              vi nämligen överens om i den energiuppgörelse vi har gjort, och
              jag har alltid sett att Socialdemokraterna har stått upp för det.
              Är det något nytt som håller på att ske och hända, eller står
              ni fast vid att elcertifikatet är ett bra system? Det skulle jag
              vilja ha besked om i denna debatt.
            </seg>
          </u>
          <note type="speaker" n="717515e8">
            Anf. 43 MATILDA ERNKRANS (S):
          </note>
          <u who="matilda_ernkrans_117869" xml:id="i-6e362484af7c6d90-4" n="6e7d413b">
            <seg n="07e543d2">
              Herr talman! Maud Olofsson är inne på sitt femte år, tror jag,
              som energiminister och klarar inte av att svara på två enkla frågor
              jag ställde.
            </seg>
            <seg n="47e2eca2">
              Jag frågade: Vad betyder det, när miljöministern har stått i
              denna kammare och sagt att det inte blir vare sig direkta eller
              indirekta subventioner till kärnkraft, att Sverige ska satsa 70
              miljoner kronor i ny kärnkraftsforskning i Frankrike? Är det en
              indirekt eller direkt subvention? Och på vilket sätt blir kärnkraften
              verkligen en parentes i svensk energihistoria? Detta vill jag
              ha svar på från energiministern.
            </seg>
            <seg n="b3b6fce3">
              Hon svarade att ett tredje ben har introducerats under Centerpartiets
              tid i regeringen. Det tycker jag är ett fantastiskt uttalande
              under Centerpartiets tid i regeringen. Vi pratade ju styrmedel
              i den förra interpellationsdebatten, och vi var ganska överens
              om att koldioxidskatt, elcertifikat, EU:s utsläppshandel och lokala
              klimatinvesteringsprogram är det som driver och har drivit svensk
              omställning av energi till mer förnybart.
            </seg>
            <seg n="b0c9006f">
              Inget av dessa styrmedel har spelat någon speciellt framträdande
              roll efter Centerpartiets inträde i den svenska regeringen. Det
              är att ta i lite att säga att det tredje benet introducerades
              under Centerpartiets tid i regeringen. Jag skulle vilja hävda
              att vi hade koldioxidskatt även innan Centerpartiet kom in i den
              svenska regeringen. Vi hade elcertifikat redan innan Centerpartiet
              kom in i den svenska regeringen. EU:s utsläppshandel är inte någonting
              som hade med Centerpartiets inträde i den svenska regeringen att
              göra. När det gäller de lokala klimatinvesteringsprogrammen är
              det Centerpartiet i regeringsställning som har avvecklat dem.
              De är i princip borta nu.
            </seg>
            <seg n="845be694">
              Energiministern har en del frågor att svara på. Jag skulle tycka
              att det var mycket klokt om energiministern kunde börja med att
              svara på de två enkla frågor som jag hade, nämligen: 70 miljoner
              till forskning på kärnkraft är det direkt eller indirekt subvention?
              Hur blir kärnkraften verkligen en parentes i svensk energihistoria?
              Vi kan se att de styrmedel som Centerpartiet har introducerat
              i regeringen är att vi bygger ny kärnkraft, satsar på ny forskning
              och ökar vårt fossila beroende med nya fossilgasledningar bland
              annat plus att man har infört kommunalt veto mot vindkraften det
              glömde jag bort tidigare.
            </seg>
            <seg n="342930ef">
              Energiministern vill ha en del svar från Socialdemokraterna.
              Energiministern är väl medveten om att vi gärna söker breda energiöverenskommelser.
              Vi tycker att det är viktigt. Det är viktiga besked för framtiden.
              Hon är också medveten om att vår politik ganska länge varit att
              vi ska eliminera vårt beroende av kärnkraft. Vi ska göra det så
              att vi klarar jobben och välfärden, och vi ska göra det genom
              att bygga ut det förnybara. Den politiken ligger fast. Det är
              klart att vi ska fasa ut kärnkraften; den är ingen hållbar energikälla.
            </seg>
            <seg n="09a17012">
              Om Maud Olofsson plötsligt lyssnar mycket på IF Metall här i
              Sverige kan hon också lyssna lite på IG Metall, som är positiva
              till att Tyskland ska avveckla sin kärnkraft.
            </seg>
            <seg n="5ec61da9">
              Jag har svarat på frågorna, och nu förväntar jag mig att energiministern
              svarar på de frågor som jag har ställt till ministern.
            </seg>
          </u>
          <note type="speaker" n="4d3ed3eb">
            Anf. 44 ÅSA ROMSON (MP):
          </note>
          <u who="asa_romson_f891ec" xml:id="i-fdcd716bd330a91a-4" n="e3142174">
            <seg n="8dc02865">
              Herr talman! Hur den svenska kärnkraften ska göras till en parentes
              är en intressant fråga. Även jag är intresserad av svaret och
              hade önskat att energiministern svarade på den, inte minst med
              tanke på den breda överenskommelse som hon påstår att regeringen
              har. Jag skulle inte kalla den bred eftersom det är en minoritetsregering.
            </seg>
            <seg n="a2de91d5">
              Jag skulle vilja peka på en tydlig skillnad mellan de olika långsiktiga
              energivisioner som finns i svensk politik.
            </seg>
            <seg n="6abb8496">
              Regeringens energiöverenskommelse går tydligt ut på att vi ska
              öppna upp för ny kärnkraft i Sverige. Samtidigt ska vi, som energiministern
              redogjorde för, minska beroendet av den, och det som Centerpartiet
              helst vill prata om vi ska bygga upp ett tredje ben med förnybar
              energi.
            </seg>
            <seg n="8a382936">
              Å andra sidan finns den andra energiöverenskommelsen, den rödgröna,
              där vi tydligt visar att vi borde fortsätta på spåret att avveckla
              svensk kärnkraft, det spår som har varit huvudlinje i svensk politik
              under lång tid. Där har Centerpartiet varit medverkande till att
              få bort den från den svenska energipolitiska dagordningen för
              regeringen. Det är det ansvar ni har i svensk politik. Det är
              ett av de största avtryck i den svenska energipolitiken som Centerpartiet
              har satt. Först var ni pådrivare för att vi skulle avveckla kärnkraften.
              Sedan var ni pådrivare till en regeringspolitik där man gör det
              motsatta: att politikerna ska backa, inte ha någon roll i att
              säga vilka energiformer som är långsiktigt hållbara, inte säga
              att kärnkraften inte är långsiktigt hållbar. Man öppnar upp för
              att investerare ska kunna satsa mer på kärnkraft i stället för
              att peka på att det vi behöver satsa på till hundra procent är
              det förnybara.
            </seg>
            <seg n="a2ca58e9">
              Miljöpartiet vill inte, Maud Olofsson, ha ett tredje ben med
              förnybart i svensk energiproduktion. Vi vill att hundra procent
              förnybar energi på lång sikt är det som är målet för svensk energipolitik.
              Vi vill att det underlaget tas fram, och det säger ni nej till.
              Det tycker jag är beklagansvärt.
            </seg>
          </u>
          <note type="speaker" n="4c135e9d">
            Anf. 45 BÖRJE VESTLUND (S):
          </note>
          <u who="borje_vestlund_809cde" xml:id="i-fd1c63ebdaa89637-5" n="bebb4345">
            <seg n="a49038a3">
              Herr talman! Det ställdes ett antal frågor om den socialdemokratiska
              energipolitiken. Den som har bytt ben i energipolitiken är väl
              Centerpartiet, inte Socialdemokraterna. Vi har stått fast vid
              den överenskommelse och de kongressbeslut vi haft ända sedan vi
              började samarbeta med Centerpartiet och Vänsterpartiet. Det var
              bara en enda liten sak vi lade till i överenskommelsen med Miljöpartiet
              och Vänsterpartiet, och det var att man skulle pröva hur vi skulle
              göra med kärnkraften varje mandatperiod. Det intressanta i detta
              är att det kommer varje regering att få göra, om inte vart fjärde
              år så vart femte eller sjätte år. Kärnkraftslobbyn uttrycker mycket
              tydligt och klart att de uppgraderingar som gjorts inte räcker
              så många år som sagts. De kanske räcker bara halva tiden eller
              kanske inte ens så lång tid. Det måste väl Maud Olofsson vid något
              tillfälle ha hört.
            </seg>
            <seg n="5c3bec87">
              Den som har bytt ben när det gäller energipolitiken är Maud Olofsson,
              och hon har mer att svara för än vad vi har i den här frågan i
              alla fall.
            </seg>
            <seg n="9e7bce88">
              När det gäller elcertifikaten tillhör vi socialdemokrater dem
              som tycker att elcertifikaten är ett av de viktigaste styrmedlen
              i energipolitiken. Det är och förbli så. Sedan måste de ibland
              kompletteras med andra metoder, men elcertifikaten är och förblir
              ett av våra viktigaste styrmedel; det är ingen tvekan om det.
              Sedan kanske man på sikt måste formulera om dem, men de är viktiga
              för att man på något sätt ska kunna styra.
            </seg>
            <seg n="278964be">
              Det som är viktigast att konstatera i sammanhanget är, tycker
              jag, att vi socialdemokrater vill ha en bred överenskommelse i
              energifrågorna. Det har vi sagt många gånger från denna talarstol.
              Men problemet är: Vem ska vi göra detta med? Det är problemet
              när vi har en regering som gör att ändrar man bara ett enda litet
              kommatecken i energiöverenskommelsen mellan de fyra allianspartierna
              kommer hela idén med Alliansen att falla, med de kärnkraftsivrande
              folkpartisterna, de till kärnkraften mer tveksamma centerpartisterna
              och Moderaterna och Kristdemokraterna däremellan. Det är klart
              att det kommer att falla. Jag är tveksam om det över huvud taget
              kan bli någon bred överenskommelse som kan tillfredsställa den
              svenska industrins behov av energi i framtiden av den anledningen
              att man har låst fast sig så hårt i Alliansen.
            </seg>
          </u>
          <note type="speaker" n="d235715a">
            Anf. 46 Närings- och energiminister MAUD OLOFSSON (C):
          </note>
          <u who="eva_olofsson_993bb0" xml:id="i-3c40f42e18701dc4-14" n="9b172d8e">
            <seg n="4da60f92">
              Herr talman! Åsa Romson hävdar att regeringen är i minoritet.
              Det förutsätter att det finns en majoritet i den här frågan för
              någonting annat. Jag kan inte tänka mig att Åsa Romson menar att
              det finns en bred överenskommelse om energipolitiken mellan Miljöpartiet,
              Vänsterpartiet, Socialdemokraterna och Sverigedemokraterna. Det
              är det som är utgångspunkten. Det skulle vara överraskande för
              svenska folket om det visade sig att det fanns en överenskommelse
              med Sverigedemokraterna om energipolitiken.
            </seg>
            <seg n="853f5f68">
              Det finns inte ens en överensstämmelse mellan Socialdemokraterna,
              Miljöpartiet och Vänsterpartiet i dag. Vi har precis hört att
              ni inte är överens om elcertifikaten. Ni tycker ju olika. Hur
              ska ni kunna styra och ställa om, om ni inte ens använder det
              mest verksamma instrumentet för att åstadkomma detta, nämligen
              elcertifikat? Jag är jätteglad över att ni ger ett tydligt besked
              från Socialdemokraterna att elcertifikaten är det viktigaste instrumentet.
              Det återstår för er att prata med Miljöpartiet i den delen.
            </seg>
            <seg n="45cd34c1">
              Prövningen varje mandatperiod tog jag upp därför att det är så
              viktigt för dem som ska investera att det finns långsiktiga spelregler.
              Som jag säger diskuterar jag med svensk basindustri och med representanter
              för olika fackliga organisationer som alla säger: Skapa långsiktighet,
              skapa breda lösningar. Jag är beredd att göra det, men då kan
              man inte ha ett hattande och säga att man ska pröva allting hela
              tiden.
            </seg>
            <seg n="64bdca91">
              Koldioxidskatten, som vi har höjt, och elcertifikaten som vi
              har höjt ambitionerna för, är de långsiktiga spelregler som investerarna
              behöver. Och de har svarat genom att investera mer än någonsin
              i det förnybara.
            </seg>
            <seg n="deba2473">
              Det ni skulle åstadkomma är bara en större osäkerhet som investerarna
              skulle möta med att säga: Nej, vi vågar inte investera, för vi
              vet inte vad som händer. Det är det enda som skulle ske.
            </seg>
            <seg n="15ffe928">
              Vi har under den här mandatperioden varit beredda att höja ambitionerna.
              Vi är beredda att utveckla hela det här systemet för att göra
              det ännu starkare, och det kan vi visst behöva göra.
            </seg>
            <seg n="cef867ce">
              Kärnkraften ska inte ha några subventioner. Vi har haft en lagstiftning
              tidigare som har gjort att de har haft subventioner i form av
              att vi har tagit ansvar för säkerhetsfrågorna, till exempel. Nu
              är det kärnkraftens sak att ta ansvar för det. Vi kommer inte
              att gå in med några statliga stöd till detta.
            </seg>
            <seg n="581bf8e7">
              När det gäller frågan om forskningen är det grundforskningen
              som handlar om säkerhetsfrågor, och Jan Björklund har redan svarat
              på frågan i den här kammaren. Det är inga hemliga avtal som finns
              i detta.
            </seg>
            <seg n="15bde602">
              Det vi ser nu är inte en jättestor efterfrågan på att gå in och
              investera i kärnkraft. Det är det faktiska resultatet. Jag tror
              att en förklaring naturligtvis är det som har hänt i Fukushima.
              Jag tror också att det faktum att vi säger att vi inte går in
              och subventionerar gör att man måste räkna igenom sina kalkyler
              på ett annat sätt. Men det är inte vi i den här regeringen som
              ser till att det byggs. Så var det förut. Det var regeringen som
              subventionerade kärnkraft förut en storskalig introduktion som
              gjorde att det förnybara slogs ut. Då kommer jag till: Har jag
              bytt fot? Nej, men jag har bytt strategi, för jag såg att det
              som hände från 70-talet och framåt innebar att kärnkraften fick
              en dominerande ställning, och vid sidan om den vattenkraften för
              elproduktionen.
            </seg>
            <seg n="e9d3e367">
              Om det ska vara möjligt att få in det förnybara måste man ändra
              strategi, om man ser att den förra har misslyckats. Ni vill ju
              inte det. Men jag är beredd att ändra strategi. Det jag kan se
              nu åren efter energi- och klimatöverenskommelsen är att det händer
              som jag vill ska hända. Vi minskar nämligen beroendet av kärnkraften
              och vattenkraften för elförsörjningen, vi bygger mer förnybart,
              vi satsar mer på energieffektivisering och vi minskar klimatutsläppen.
            </seg>
          </u>
          <note type="speaker" n="2cfa821b">
            Anf. 47 MATILDA ERNKRANS (S):
          </note>
          <u who="matilda_ernkrans_117869" xml:id="i-6e362484af7c6d90-5" n="6e7d413b">
            <seg n="a6112588">
              Herr talman! Jag tycker att det är ganska uppenbart att uppgörelsen
              om kärnkraften var priset som Maud Olofsson fick betala för att
              sitta i regeringen, och hon var uppenbarligen beredd att betala
              det.
            </seg>
            <seg n="03c16579">
              När det gäller att det varken blir direkta eller indirekta subventioner
              till kärnkraften ger faktiskt Maud Olofsson ett svar här och hänvisar
              till att Jan Björklund har sagt att 70 miljoner av svenska forskningspengar
              direkt till kärnkraftsforskning i Frankrike inte är en subvention.
              Jag förstår att ditt näringsdepartement svarar på frågan: Vi håller
              på att utreda frågan om vad som är subvention eller inte. Men
              uppenbarligen hänvisar Maud Olofsson till Jan Björklund, som får
              definiera att 70 miljoner i forskningspengar direkt till kärnkraft
              inte är en subvention. Det öppnar för frågan om vad som är direkta
              och indirekta subventioner till kärnkraft.
            </seg>
            <seg n="0ea2f721">
              Kärnkraften är för mig en mycket moralisk fråga. Uranbrytning,
              kärnbränsle och kärnavfall är något av det mest riskfyllda man
              kan syssla med. Inte minst erfarenheterna från Japan och Fukushima
              säger oss det. Vi har rapporter om Vattenfalls gruva, Rössinggruvan
              i Namibia. Befolkningen där rapporterar om mångåriga folkhälsoproblem,
              cancer och så vidare, efter urbanbrytning uran som har tagits
              upp för att vi ska ha vår kärnkraft. Vi har kärnavfallet, och
              efter 30 års forskning kan vi ändå inte svara på frågan om vi
              faktiskt kommer att klara av att förvara det radioaktiva avfallet
              i hundra tusen år, som inkluderar en ny istid. Det är mycket moraliska
              frågor. Vi dumpar avfallet på kommande generationer och låter
              andra ta upp uranet för oss.
            </seg>
            <seg n="d0164557">
              Jag är mycket glad över att jag tillhör ett parti som har sagt
              att vi tänker fasa ut vårt beroende av kärnkraft, för det är en
              ohållbar energikälla av många olika skäl. Och vi tänker göra det
              på ett klokt sätt så att vi tryggar jobb och välfärd i det här
              landet.
            </seg>
          </u>
          <note type="speaker" n="ec23df3e">
            Anf. 48 BÖRJE VESTLUND (S):
          </note>
          <u who="borje_vestlund_809cde" xml:id="i-fd1c63ebdaa89637-6" n="bebb4345">
            <seg n="7c630881">
              Herr talman! Jag hade tänkt avstå från det sista inlägget, men
              det är lite svårt att avstå när man debatterar med Maud Olofsson,
              måste jag säga.
            </seg>
            <seg n="70377b1a">
              När det gäller strategin kan Maud Olofsson inte garantera ett
              enda dugg med den politik som hon driver, därför att vi vet inte
              hur lång tid de kärnkraftverk som vi har i dag kommer att hålla.
              Och man tar inte fram någon plan för hur avvecklingen ska gå till,
              för då skulle Folkpartiet säga bestämt nej.
            </seg>
            <seg n="b7da3ae7">
              En annan sak som är intressant är att man heller inte vet om
              det finns någon som vill bygga några nya kärnkraftverk. Man säger
              att man kan tänka sig det, men det är väldigt dyrt. Och vi är
              ju helt överens i den här kammaren, oaktat vad vi tycker i kärnkraftsfrågan,
              om att staten i alla fall inte ska bidra med finansiering, och
              det är väl bra. Men därför vet vi inte om det blir några nya kärnkraftverk.
              Observera att det finns två kärnkraftverk som har byggts under
              senare år i Europa, inget i USA och ett tiotal i Asien! Och det
              lär väl bli stopp för utbyggnaden även i Asien, för efter att
              det har inträffat en olycka har man ju alltid slutat att bygga
              ut.
            </seg>
            <seg n="25228667">
              Att strategin för avveckling skulle vara säker med Maud Olofsson
              vid rodret är nog inte riktigt med sanningen överensstämmande.
              Maud Olofsson vet lika lite om vad som kommer att hända med svensk
              kärnkraft som jag eller någon annan gör, så det gäller nog att
              fundera över, och kanske ge våra myndigheter i uppdrag att fundera
              över, på vilket sätt och i vilken takt man ska fasa ut kärnkraften
              ur svenskt energisystem. Det är en viktig uppgift som vi måste
              ta oss an.
            </seg>
            <seg n="e98717c2">
              Jag är övertygad om att Maud Olofsson och jag har exakt samma
              uppfattning här, men det kan inte Maud Olofsson erkänna här från
              talarstolen.
            </seg>
          </u>
          <note type="speaker" n="0a6b88f3">
            Anf. 49 Närings- och energiminister MAUD OLOFSSON (C):
          </note>
          <u who="eva_olofsson_993bb0" xml:id="i-3c40f42e18701dc4-15" n="9b172d8e">
            <seg n="f37a8409">
              Herr talman! Börje Vestlund är bra på det sättet att han bekräftar
              regeringens linje. Det är precis det han gör. Han säger ju att
              då ni har sagt att det inte ska bli några subventioner kommer
              ingenting att byggas. Det vet vi inte, men det ser inte ut som
              investerare står på kö för att få investera i kärnkraft. Jag tycker
              att det här var ett bra klarläggande från Börje Vestlund.
            </seg>
            <seg n="74d590cf">
              Anledningen till att jag har bytt strategi är att jag och Centerpartiet
              såg från 70-talet och framåt att beroendet av kärnkraften ökade
              hela tiden. Ska man göra någonting måste man dra några slutsatser
              av utvecklingen, och det var det Centerpartiet gjorde. Vi bytte
              strategi för att få fram mer av det förnybara. Det är det som
              lyckas. Det är bara att titta på siffrorna! Ni behöver inte ens
              tro på mig. Ni kan titta på fakta och statistik, så kan ni se
              att det är det förnybara som byggs ut. Det är satsningen på att
              minska klimatutsläppen som ger resultat.
            </seg>
            <seg n="2e5482f4">
              Vi är inte färdiga. Vi måste ställa om hela fordonsparken för
              att minska klimatutsläppen. Vi måste bygga mycket smartare hus
              för att minska klimatutsläppen. Vi måste se till att industrin
              använder mindre energi och blir mer energieffektiv. Det är massor
              av saker som återstår.
            </seg>
            <seg n="e1670d70">
              Jag tror egentligen att vi skulle kunna hitta en överenskommelse
              med Socialdemokraterna, för i debatten som vi för här står vi
              inte så väldigt långt ifrån varandra. En ansvarsfull energipolitik
              innebär att vi skapar långsiktiga spelregler. Och jag hoppas verkligen
              att Håkan Juholt står fast vid att han är beredd att diskutera
              med regeringen, för jag är beredd. Jag tror att det skulle ge
              ännu mer långsiktiga spelregler för dem som ska investera.
            </seg>
            <seg n="167ca459">
              Till sist vill jag tacka för debatten. Men jag vill också säga
              att om vi ska klara framtiden för våra barn och barnbarn måste
              vi våga fatta politiska beslut. Då måste vi klara av att diskutera
              klimat, politik och elpriser samtidigt och med mod försvara också
              när det blir kritik mot att det blir höga priser när man ställer
              om. Och det förväntar jag att de som har deltagit i den här debatten
              kommer att göra.
            </seg>
          </u>
          <note n="5105d998">
            Överläggningen var härmed avslutad.
          </note>
          <note n="3cf9fce9">
            12 § Svar på interpellation 2010/11:403 om tillstånd för uranbrytning
          </note>
          <note type="speaker" n="49032ef3">
            Anf. 50 Närings- och energiminister MAUD OLOFSSON (C):
          </note>
          <u who="eva_olofsson_993bb0" xml:id="i-3c40f42e18701dc4-16" n="9b172d8e">
            <seg n="c609ee9a">
              Herr talman! Jonas Sjöstedt har frågat mig hur jag kommer att
              ställa mig till en ansökan om uranbrytning som uppfyller alla
              miljökrav och som inte hindras av ett kommunalt veto.
            </seg>
            <seg n="aa212168">
              Vi har diskuterat uranbrytning i kammaren vid flera tillfällen
              och senast i april. Den fråga som Jonas Sjöstedt nu ställer refererar
              till en hypotetisk ansökan.
            </seg>
            <seg n="91df3e17">
              För uranbrytning finns en omfattande tillståndsprocess som vi
              är bundna av. Det är regeringens uppfattning att vi har ett starkt
              och tydligt regelverk för hantering och utvinning av mineral.
              Jag anser att lagstiftningen både ger möjligheter till utveckling
              av nödvändiga kunskaper om vad som finns i vår berggrund och ställer
              skarpa krav inte minst miljömässigt på vad som ska uppfyllas i
              en tillståndsprocess. Alla ansökningar som kommer in avser jag
              att behandla med respekt och i enlighet med vår lagstiftning.
            </seg>
          </u>
          <note type="speaker" n="26f4c179">
            Anf. 51 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-81105b72640bb134-0" n="20dd7cdf">
            <seg n="f3b80e41">
              Herr talman och minister Maud Olofsson! Jag har ställt en rak
              och enkel fråga i min interpellation: Om alla villkor är uppfyllda
              för att bryta uran i Sverige, kommer regeringen då att ge sitt
              tillstånd eller inte?
            </seg>
            <seg n="13e7d6ce">
              Jag kan bara beklaga att jag inte får något svar på det över
              huvud taget:
            </seg>
            <seg n="03903747">
              Maud Olofsson är i dag ganska ensam bland ledande politiker om
              att inte kunna besvara denna fråga. Flera av hennes kolleger i
              regeringen besvarar den med ja; de vill ha uranbrytning i Sverige.
              Vi rödgröna besvarar den med nej; vi kommer inte att ge tillstånd.
              Den ansvariga ministern vill eller kan dock inte ge besked i denna
              enkla, raka och grundläggande fråga. Det verkar inte finnas någon
              åsikt, någon politik eller något besked att ge väljarna. Jag beklagar
              det. Det gör att en ny debatt om detta är nödvändig.
            </seg>
            <seg n="68d715c6">
              Om de rödgröna hade haft makten i Sverige hade vi gett beskedet
              att det inte blir någon uranbrytning. Det hade också varit en
              signal till den omfattande prospekteringsverksamhet som finns
              om att det inte är någon större idé; vi kommer inte att ge tillstånd
              för brytning.
            </seg>
            <seg n="45c21018">
              Det är blandningen av otydlighet från ministerns sida och positiva
              besked från andra ministrar i Alliansen som har öppnat för den
              omfattande uranprospekteringen i Sverige.
            </seg>
            <seg n="304b1a0b">
              Varför är vi vänsterpartister så kritiska? Jo, på grund av de
              stora miljörisker som är förknippade med uranbrytning. Vi har
              ganska låga uranhalter i den svenska malmen. Det betyder att avfallsmängderna
              kommer att bli stora. I många fall handlar det dessutom om avfall
              som innehåller annat som vi inte vill ha upp ur backen. Det kan
              exempelvis vara andra tungmetaller som ska deponeras under mycket
              lång tid med risk för läckage, till exempel i vattensystemet.
            </seg>
            <seg n="203d24bb">
              Till skillnad från annat avfall är avfallet efter uranbrytning
              radioaktivt. Vad händer om det läcker ut? Vad händer med vår natur?
              Vad händer med turismen? Vad händer med våra möjligheter och vårt
              rykte?
            </seg>
            <seg n="34690651">
              Detta är problem som finns kvar i åtskilliga generationer efter
              brytningen.
            </seg>
            <seg n="e92ce7d3">
              Uranbrytning är förknippad med stora arbetsmiljöproblem, med
              damm och gaser. Vi har erfarenhet från Billingen i Västergötland
              där miljösaneringen har kostat hundratals miljoner och fortsatt
              fram till våra dagar, trots att brytningen upphörde för länge
              sedan.
            </seg>
            <seg n="9ad20e9b">
              Det finns en berättigad grund till oro för att det ska bli uranbrytning
              i Sverige, och därför har vi rätt att få besked i frågan.
            </seg>
            <seg n="32651ff5">
              I Västerbottens län har 9 000 personer skrivit under namnlistor
              mot uranbrytning i Sverige och Västerbotten. Denna namninsamling
              har minister Maud Olofsson sagt sig inte ha tid att ta emot. Hon
              har inte ens fem minuter, fast hon själv bor i Västerbotten. Det
              är en arrogans mot människors miljömedvetande och ansvar för kommande
              generationer. Det tar inte så mycket tid att bromsa in några minuter
              på flygplatsen i Umeå eller ge besked för en mottagning på departementet
              i Helsingfors.
            </seg>
            <seg n="4973c021">
              Det handlar givetvis också om kärnkraften. Ska vi fortsätta ha
              kärnkraft är det logiskt att vi har uranbrytning med alla de miljörisker
              som det medför. Regeringen har öppnat för tio nya reaktorer.
            </seg>
            <seg n="ffbc6941">
              Vi skulle välja att steg för steg avveckla kärnkraften i takt
              med att vi bygger ut ett elöverskott och de förnybara alternativ
              som i dag både finns och är ekonomiskt konkurrenskraftiga.
            </seg>
            <seg n="d4c0fedc">
              Jag ska ge ministern en chans till att svara på frågan, men jag
              ska formulera den på ett lite annat sätt. När andra ministrar
              i regeringen, till exempel Jan Björklund, säger ja till uranbrytning,
              företräder de då regeringens politik eller kan ministern säga:
              Nej, det är inte regeringens politik?
            </seg>
          </u>
          <note type="speaker" n="6f31b5ef">
            Anf. 52 Närings- och energiminister MAUD OLOFSSON (C):
          </note>
          <u who="eva_olofsson_993bb0" xml:id="i-3c40f42e18701dc4-17" n="9b172d8e">
            <seg n="1588b678">
              Herr talman! Det är bra om vi grundar diskussionen på saklighet.
              Sverige har en låg uranhalt i urberget. Den ligger på 0,1 procent.
              Det är förklaringen till varför vi inte har haft några ansökningar
              om uranbrytning sedan 70-talet.
            </seg>
            <seg n="59e813de">
              Jonas Sjöstedt och Vänsterpartiet driver en kampanj nationellt
              och i Västerbotten där man hotar med att uranbrytning kommer,
              men så ser verkligheten inte ut.
            </seg>
            <seg n="9008b933">
              Eftersom jag inte har haft tid att ta emot namninsamlingen har
              vi erbjudit tid på departementet, men det är Jonas Sjöstedt inte
              intresserad av. Självklart är vi intresserade av att lyssna på
              vad människor tycker. Det är bra att folk engagerar sig mot uranbrytning.
            </seg>
            <seg n="6b001aaf">
              Centerpartiet vill inte ha uranbrytning. Anledningen till att
              det inte finns en regeringsståndpunkt är att det aldrig funnits
              någon ansökan att ta ställning till. Jag tror att Folkpartiet
              och Moderaterna är positiva, men Centerpartiet motsätter sig det.
              Det finns dock ingen ansökan hos regeringen om detta, och det
              är det som är det intressanta.
            </seg>
            <seg n="fcca5a83">
              Det Jonas Sjöstedt inte berättar är att han vill införa kommunalt
              veto mot prospektering. Men då måste man titta på gruvindustrin.
              Är det något som driver fram tillväxten i svensk gruvnäring är
              det prospekteringen. Det gör att tillväxten i gruvindustrin ökar
              i hela Sverige, och vi får ökade skatteintäkter och inkomster.
              Men Vänsterpartiet och Jonas Sjöstedt säger att vi inte ska hålla
              på med detta.
            </seg>
            <seg n="16b9bff9">
              Sverige är nästan världsunikt när det gäller våra möjligheter
              att prospektera med den kunskap vi har om berggrunden. I berggrunden
              finns allt möjligt, uran och annat. Jag har frågat Jonas Sjöstedt
              förut: Hur ser den borr ut som ska ta sig ned genom jordytan och
              ta sig förbi uranet? Den finns inte. Borrar man i jorden kommer
              det upp både uran och andra mineraler.
            </seg>
            <seg n="0ba08d43">
              Poängen med prospekteringsverksamheten är att vi har fått ökad
              kunskap och ökade möjligheter att ha gruvverksamhet i Västerbotten
              och runt om i Sverige.
            </seg>
            <seg n="8bd00a67">
              Det vore hedersamt av Jonas Sjöstedt att berätta för medborgarna,
              som är beroende av gruvindustrin, att detta inte kommer att vara
              möjligt framöver eftersom ni kommer att dra ned på ambitionen
              att bygga Sveriges mineralindustri. Det är ju vad ni egentligen
              säger.
            </seg>
            <seg n="151e6eea">
              När det gäller uranbrytning finns det ett kommunalt veto. Det
              är ni också tveksamma till. Det finns särskilda miljökrav för
              uran. Lagstiftningen är enormt strikt.
            </seg>
            <seg n="effc08c0">
              Jag kan försäkra Jonas Sjöstedt att Centerpartiet kommer att
              vara mot uranbrytning i varenda kommun. Vi har drivit fram beslut
              i kommuner där man säger nej.
            </seg>
            <seg n="62a0a411">
              Det viktiga är dock att det inte finns några sådana ansökningar
              att ta ställning till, och därför har regeringen inte heller fattat
              något sådant beslut.
            </seg>
            <seg n="eaa4d7a6">
              Det har inte kommit någon sådan ansökan sedan 70-talet. Jonas
              Sjöstedt försöker skrämma västerbottningar och andra med att det
              kommer uranbrytning, vilket inte är med verkligheten överensstämmande.
            </seg>
            <seg n="7e1b4110">
              Vi kommer att ställa om energisystemet mot det förnybara. Jag
              har precis haft en debatt om detta. Det är vår huvudsakliga inriktning
              för att minska beroendet av kärnkraft, och jag har tagit ansvar
              för den politiken.
            </seg>
            <seg n="c97cf9e3">
              Jag är dock angelägen om att vi också ska ha goda förutsättningar
              för svensk gruvnäring. Vi har mycket tillväxt att vinna om vi
              fortsätter ha en öppen och bra prospekteringsverksamhet.
            </seg>
          </u>
          <note type="speaker" n="7d673acc">
            Anf. 53 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-81105b72640bb134-1" n="20dd7cdf">
            <seg n="3aa16c19">
              Herr talman! Maud Olofsson säger att Centerpartiet kommer att
              försöka använda det kommunala vetot. Det litar jag på. Problemet
              är att Centerpartiet verkar ha en politik i Helsingfors och en
              i kommunerna. Att då inte kunna säga att Centerpartiet kommer
              att gå emot uranbrytning i regeringen är ganska anmärkningsvärt.
              Det tyder på att man har en sorts dubbel bokföring i denna fråga.
            </seg>
            <seg n="3bc1aadd">
              Det vore rimligt att statsrådet tar sig fem minuter och träffar
              dem som står bakom namninsamlingen. Det är klart att de vill tala
              med dig; du är ansvarig. Det vore rimligt att ge dem tid att göra
              det.
            </seg>
            <seg n="935ba05f">
              Maud Olofsson slarvar med fakta. I den förra debatten vi hade
              påstod statsrådet att vi är för att förbjuda uranprospektering
              i Sverige. Det är inte sant. I denna debatt påstår statsrådet
              att vi är för att införa kommunalt veto mot prospektering. Det
              är heller inte sant. Vi har aldrig motionerat om det från Vänsterpartiet.
            </seg>
            <seg n="21db734b">
              Det vi har motionerat om är ett kommunalt veto när undersökningstillståndet
              specifikt gäller uran. Det innebär givetvis inte att en prospektering
              förbjuds om man råkar få upp en bråkdel uran när man borrar efter
              annat. Det finns ingen som någonsin har påstått något sådant.
              Det är en fullständigt konstruerad argumentation vars huvudsakliga
              syfte verkar vara att få minuterna att gå så att man inte behöver
              svara på den fråga som ställts, nämligen: Tycker ministern att
              det ska ges tillstånd till uranbrytning eller inte?
            </seg>
            <seg n="a3a85915">
              Då kan man inte stå och hitta på politik för andra partier för
              att slippa svara på frågan.
            </seg>
            <seg n="27e8462e">
              Detta är inte den enda gång som ministern har varit slarvig med
              fakta i denna debatt. I den förra debatten vi hade om uranbrytning
              med anledning av en interpellation från Lise Nordin säger statsrådet:
              Sverige bestämmer naturligtvis över sitt eget uran. Men det stämmer
              inte.
            </seg>
            <seg n="3789419a">
              Artikel 52 i Euroatomfördraget, en del av EU:s primärrätt, stadgar
              att det i praktiken är EU:s förvaltningsorgan som har optionsrätt
              och bestämmanderätt över det klyvbara materialet. Jag citerar
              ur den nämnda artikeln: Försörjningen med malmer, råmaterial och
              speciella klyvbara material skall i enlighet med bestämmelserna
              i detta kapitel säkerställas enligt principen om lika tillgång
              till resurserna och genom gemensam försörjningspolitik. Vidare
              står det att det upprättas en byrå; denna skall ha optionsrätt
              till malmer, råmaterial och speciella klyvbara material. Den ska
              också ha ensamrätt att ingå avtal om leverans av malmer, råmaterial
              och speciella klyvbara material från länder inom eller utom gemenskapen.
              Det gäller alltså eget producerat uran eller importerat material.
            </seg>
            <seg n="a5d6c7c4">
              Det är Euroatoms energiförsörjningsorgan som har den absoluta
              bestämmanderätten enligt EU:s fördragstext. Att ministern då kan
              påstå i kammaren att vi bestämmer själva menar jag tyder antingen
              på okunskap eller på ignorans i förhållande till det regelverk
              som vi är underställda inom Europeiska unionen. Jag skulle gärna
              vilja ha ministerns kommentar till det.
            </seg>
            <seg n="5ae30019">
              Frågan kvarstår. Regeringen har öppnat för att bygga tio nya
              reaktorer i Sverige. Det finns en logik i att om man har kärnkraft
              bryter man sitt uran. Då tar man de fulla miljöriskerna. Vi har
              gett besked om att vi stegvis kommer att avveckla kärnkraften.
              Därför menar jag att vi också har en helt annan tyngd när vi säger
              att vi väljer bort att bryta uranet i Sverige. Där går skiljelinjen
              mellan regeringen, som kan tänka sig fortsatta kärnkraftssatsningar,
              och oss i den rödgröna oppositionen. Vi vill ha en politik för
              avveckling av kärnkraften.
            </seg>
            <seg n="72f1221e">
              Nu säger Centerpartiet att vi får se hur det blir. Marknaden
              får i praktiken bestämma. Det verkar gälla både uranbrytning och
              kärnkraft. Det påminner mig om ett gammalt kungligt ordspråk från
              Mosebacke Monarki . Kung Sune hade som ordspråk: Går det, så går
              det. Det verkar vara regeringens politik när det gäller både kärnkraft
              och uranbrytning.
            </seg>
          </u>
          <note type="speaker" n="74dcedd4">
            Anf. 54 HELENA LINDAHL (C):
          </note>
          <u who="helena_lindahl_7452bc" xml:id="i-63e8d1a82dd81cc8-1" n="6746a5e3">
            <seg n="8f88bfde">
              Herr talman! Maud Olofsson! Jonas Sjöstedt! Jag tycker att det
              är bra att vi har en kartläggning av vad vi har i berggrunden
              i Sverige. Jag tror att vi har en av världens bästa kartläggningar
              just av mineraler i berggrunden. Det är inte någon nackdel.
            </seg>
            <seg n="c478860e">
              Jag tycker att det är anmärkningsvärt att Vänsterpartiet vill
              ha ett kommunalt veto mot just uranprospektering. Jag förstår
              egentligen inte riktigt hur det ska gå till i praktiken, om jag
              ska vara ärlig. Ska vi förbjuda prospekteringsföretag att ta upp
              borrkärnor där flera mineraler följer med upp samtidigt? Det kan
              man inte ha koll på i förhand. Jag vet inte riktigt hur det ska
              gå till.
            </seg>
            <seg n="5cc3bd34">
              Vi har ett kommunalt veto när det gäller uranbrytning i dag.
              Vi har också en stark miljölagstiftning. Det kommunala vetot kom
              till för ungefär 40 år sedan, och det gjordes för att stoppa en
              uranbrytning i Ranstad om jag inte minns fel.
            </seg>
            <seg n="302dd197">
              Jag är personligen inte för uranbrytning. Men jag har en tilltro
              till våra lokala politiker. Det har Centerpartiet haft i snart
              40 år när det gäller just denna fråga. Jag gick med i Centerpartiet
              därför att jag tror på lokal kraft. Jag tror också på att makten
              ska komma underifrån, och jag litar på mina lokala företrädare
              ute i kommunerna.
            </seg>
            <seg n="bfd24d1c">
              Jag skulle vilja ge ett råd till Jonas Sjöstedt. Han skulle kunna
              uppmana sina lokala politiker runt om i Sverige att skriva lokala
              motioner just mot uranbrytning.
            </seg>
            <seg n="5b6b67ff">
              Jag tycker att det är anmärkningsvärt att du, Jonas Sjöstedt,
              säger att du inte litar på de företrädare som finns ute i kommunerna.
              I 40 år har Vänsterpartiet litat på sina kommunala företrädare.
              Nu säger ni: Det gör vi inte längre, för nu ska pappa staten komma
              in och säga att vi inte ska bryta uran och att de kommunala företrädarna
              inte kan ha detta ansvar trots att de har haft det länge!
            </seg>
            <seg n="2479849f">
              Jonas Sjöstedt! Jag måste säga att det är ett riktigt underbetyg
              till våra kommunala politiker. Det skriver inte jag under på.
            </seg>
          </u>
          <note type="speaker" n="d06d7c6b">
            Anf. 55 Närings- och energiminister MAUD OLOFSSON (C):
          </note>
          <u who="eva_olofsson_993bb0" xml:id="i-3c40f42e18701dc4-18" n="9b172d8e">
            <seg n="8357ce62">
              Herr talman! Låt oss börja i energipolitiken, för det är ändå
              där det börjar. Ska vi minska beroendet av kärnkraften eller ska
              vi öka det? Regeringen har sagt att vi ska minska beroendet av
              kärnkraften. Jag upprepar detta. Det står i en proposition som
              vi har tagit ställning till. Om man minskar beroendet av kärnkraften
              minskar man också beroendet av de råvaror som kommer till kärnkraften.
            </seg>
            <seg n="3e72188d">
              Det är ingen utom möjligen Jonas Sjöstedt och någon miljöpartist
              som tror att det kommer att byggas tio nya reaktorer. Det finns
              inte på kartan. Däremot har vi öppnat för att byta reaktorer mot
              nya om det finns någon som är beredd att investera i detta. Det
              är den första grunden.
            </seg>
            <seg n="1dd12621">
              Det som händer nu återigen är att vi bygger det förnybara. Vi
              bygger det tredje benet. Om man ska kunna minska beroendet av
              kärnkraften måste man ha någonting annat i stället. Vi kan inte
              ställa människor på bar backe eller säga åt svensk basindustri
              att tyvärr har vi inte tillräckligt med el i år. Det går inte
              att göra så. Om man är ansvarsfull politiker måste man berätta
              sanningar, och man måste göra saker steg för steg. Jag tror att
              det är viktigt att vi ger denna tydlighet till svensk basindustri
              och talar om att det är på det sättet.
            </seg>
            <seg n="2d1c5ceb">
              Jonas Sjöstedt menar att det Vänsterpartiet säger är att man
              ska ha ett kommunalt veto mot uranbrytning. Det är ju samma sak!
              Vad skulle hända om jag säger det? Ingen skriver väl att de letar
              efter uran. Det skulle inte hända någonting. Sedan hittar man
              kanske uran. Vad gör vi då? Det är precis som Helena Lindahl säger:
              Vad gör vi om de hittar uran? Ska man ha rapporteringsskyldighet?
              Hur mycket uran måste de hitta för att det ska bli rapporteringsskyldigt?
              Hur ska det gå till?
            </seg>
            <seg n="742160df">
              Det enda sunda i det här är att stå fast vid det som Centerpartiet
              har drivit under lång tid, nämligen det kommunala vetot. Vi har
              ingen skild politik på nationell och lokal nivå. Vi tycker inte
              att man ska ha uranbrytning i Sverige. Men regeringen har aldrig
              tagit ställning till frågan, för det finns ingen ansökan. Vi har
              lite olika åsikter i partierna. Men regeringen har alltså aldrig
              tagit ställning till någon ansökan, och det finns ingen ansökan.
              Jag ser inte heller framför mig att det kommer att komma en ansökan
              inom de närmaste åren. Jag har i alla fall inte någon sådan information.
            </seg>
            <seg n="004bf97e">
              När det gäller EU är det Sverige, och varje nation, som bestämmer
              detta. Det här är ingen EU-fråga. Den finns i fördraget, men i
              grunden är det varje land som bestämmer vad man gör med sina urantillgångar.
              Så är det också när det gäller andra. Man säger att det finns
              strategiska resurser i Europa, men det finns det på många områden.
              Varje land bestämmer. Det finns ingen EU-myndighet som kan komma
              till Sverige och säga: Nu ska ni bryta uran!
            </seg>
            <seg n="ecc89964">
              Det är viktigt att säga detta, för Jonas Sjöstedt leker med sanningen
              om jag ska uttrycka mig milt. Han försöker att både skrämma upp
              människor i Västerbotten och på andra ställen och att komma med
              osanningar för att stärka sin egen sak.
            </seg>
            <seg n="848e43c3">
              Det viktiga att säga är att Jonas Sjöstedt i nästa steg kommer
              att hindra svensk gruvbrytning. Han kommer att försvåra för svensk
              gruvindustri att verka i Sverige därför att han kommer att krångla
              till reglerna inte bara när det gäller det kommunala vetot för
              uran utan också på andra områden med miljölagstiftning och annat.
            </seg>
            <seg n="99a63be4">
              Det svensk gruvindustri säger till mig är att det som gäller
              prospektering nu är otroligt bra eftersom vi har en sådan kunskap.
              I Malå har vi en källa till kunskap som hela världen efterfrågar
              tack vare att vi har öppnat prospekteringen såsom vi har gjort.
              Det växer fram jobb i norra Sverige. Detta hotas om Jonas Sjöstedt
              skulle få sin vilja igenom. Det är detta som är viktigt att veta
              för västerbottningarna, som också har skrivit på namnlistorna:
              Jonas Sjöstedt spelar med dubbla kort som vanligt, skulle jag
              vilja tillägga. Han talar inte om att det är svensk gruvindustri
              han vill åt.
            </seg>
          </u>
          <note type="speaker" n="126cc705">
            Anf. 56 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-81105b72640bb134-2" n="20dd7cdf">
            <seg n="1f6da565">
              Herr talman! Anfall är bästa försvar, brukar det sägas. I brist
              på svar på en enkel fråga får man höra vilda utfall åt olika håll
              här om att jag skulle vilja attackera svensk gruvnäring i största
              allmänhet genom att inte vilja att man alltid tillåter prospekteringstillstånd
              som siktar på uran i vissa kommuner.
            </seg>
            <seg n="eaa179eb">
              Jag tycker att det resonemanget både är överdrivet och faller
              på sin egen orimlighet. I flera led har dessutom Maud Olofsson
              framfört direkta osanningar på området, inte minst här i kammaren,
              om Vänsterpartiets politik. Jag tycker att det tyder på en viss
              desperation.
            </seg>
            <seg n="dc022b59">
              Jag har frågat efter regeringens och ministerns åsikt i frågan.
              Jag beklagar att vi inte kan få den. Det är en grundläggande brist
              på politiska besked.
            </seg>
            <seg n="6aef808b">
              Jag häpnar också över ministerns tolkning av artikel 52 i Euroatomfördraget.
              Jag har aldrig påstått att EU kan tvinga oss att bryta uran. Det
              kan inte EU. Men artikel 52 säger att när någon bryter uran är
              detta uran underställt optionsrätten inom Europeiska unionen.
              Det är det jag har tagit upp. Bestrider ministern detta? Menar
              ministern att vi är undantagna från artikel 52 i Euroatomfördraget?
              Det skulle jag vilja ha ett besked om.
            </seg>
            <seg n="06bcbaa8">
              Vi är för att bygga ut alternativen, att vi ska ha ett överskott
              av energi och att vi steg för steg ska avveckla kärnkraften på
              ett ansvarsfullt sätt. Det skiljer oss från regeringen som inte
              har en så tydlig strategi som vi har.
            </seg>
            <seg n="105dbb3b">
              Jag tycker också att frågan om kommunalt veto är lite märklig.
              Centerpartiet vill ha ett kommunalt veto mot vindkraft, men man
              kan inte tänka sig att ha ett kommunalt veto mot prospektering
              efter uran. Jag tycker att det är en lite märkligt prioritering.
            </seg>
            <seg n="d6831e72">
              Nu har dessa 9 000 personer skrivit på den här namninsamlingen.
              Representanter för dem hade hoppats att få träffa Maud Olofsson
              och diskutera frågan med henne. Det får de inte göra. Jag beklagar
              det. Där på bänken i den där pärmen ligger de 9 000 namnen. Det
              är framför allt människor från Norrlands inland som har skrivit
              på de här listorna. Efter den här debatten har Maud Olofsson alla
              möjligheter att ta emot de här namnlistorna från mig utanför kammaren
              och på det sättet visa respekt för de 9 000 människor som har
              protesterat mot planer på uranbrytning i Sverige.
            </seg>
          </u>
          <note type="speaker" n="8dafb028">
            Anf. 57 HELENA LINDAHL (C):
          </note>
          <u who="helena_lindahl_7452bc" xml:id="i-63e8d1a82dd81cc8-2" n="6746a5e3">
            <seg n="632ccdaa">
              Herr talman! Jag ber om ursäkt för min röst. Jag har inte druckit
              whisky, utan jag har tyvärr blivit förkyld.
            </seg>
            <seg n="1c311112">
              Jag kan inte låta bli att kommentera det Jonas Sjöstedt sade.
              Vi vill inte ha ett förbud mot uranprospektering eftersom vi tror
              att det kan lägga en död hand över annan prospektering. Som vi
              sade tidigare vet vi inte hur man på förhand ska kunna veta vilka
              mineraler som följer med upp när man tar upp en borrkärna. Ska
              vi på förhand säga att man inte får ta upp uran? Hur ska man kunna
              förhindra det? Vi vet ju att det finns andra mineraler som brukar
              följa med där uran finns.
            </seg>
            <seg n="b768c850">
              Sedan finns det en annan sak som jag antar att Jonas Sjöstedt
              inte kommer att kunna svara på i dag, men jag är fortfarande väldigt
              nyfiken. Om det kommunala vetot har stoppat uranbrytning i nästan
              40 år, varför tror då Jonas Sjöstedt inte att det fungerar i dag?
              I 40 år har Jonas Sjöstedt litat på sina kommunala företrädare,
              men i dag står Jonas Sjöstedt i talarstolen och säger att han
              egentligen inte litar på sina kommunala företrädare och därför
              måste pappa staten ta över ansvaret. Som jag sade tidigare är
              det ett verkligt underbetyg till alla de vänsterpartister och
              andra lokala politiker som verkar i våra kommuner. Jag antar att
              vi kanske får ta den diskussionen en annan gång, men det gör mig
              både upprörd och förvånad.
            </seg>
          </u>
          <note type="speaker" n="7750c7d6">
            Anf. 58 Närings- och energiminister MAUD OLOFSSON (C):
          </note>
          <u who="eva_olofsson_993bb0" xml:id="i-3c40f42e18701dc4-19" n="9b172d8e">
            <seg n="8eb3bb9f">
              Herr talman! Det är regeringens åsikt att vi har en tillräckligt
              bra lagstiftning för att klara ansökningar av det här slaget.
              Det finns inte en massa ansökningar om uranbrytning nu. Det är
              inte sant. Det finns prospektering och undersökningar, men det
              finns inte några ansökningar om uranbrytning. Jag återkommer till
              att Jonas Sjöstedt försöker skrämmas med att det kommer att bli
              uranbrytning.
            </seg>
            <seg n="f8bcb6ba">
              Jag stöder Helena Lindahls inställning här när det gäller det
              kommunala vetot. Vi litar på våra kommunala företrädare. Det kanske
              inte Jonas Sjöstedt gör i sitt parti. Jag är partiledare för Centerpartiet,
              och jag litar på våra kommunala företrädare i den här frågan.
            </seg>
            <seg n="aa45639d">
              Det finns ingen inom EU som kan tvinga ett land till någonting.
              Det här är en lagstiftning som gör att vi själva bestämmer om
              vi vill ha uranbrytning eller inte. Försök inte säga någonting
              annat!
            </seg>
            <seg n="c108233c">
              När det gäller namninsamlingen tycker jag naturligtvis att det
              är jättebra att människor engagerar sig, men det måste ske på
              riktiga grunder och med ett riktigt faktaunderlag. Och där sprider
              Jonas Sjöstedt fel fakta. Jag har tagit upp Jonas Sjöstedts och
              Vänsterpartiets inställning när det gäller förprospektering av
              uran och den kommunala vetorätten, och det har jag gjort därför
              att jag vill tala om för medborgarna att han spelar med dubbla
              kort. Jonas Sjöstedt berättar inte att det här är ett hot mot
              svensk gruvindustri. Det är därför jag tar upp det. Det är klart
              att Jonas Sjöstedt inte vill höra det. Det är klart att Jonas
              Sjöstedt inte vill berätta på hemmaplan att han vill motarbeta
              svensk gruvindustri eftersom den är viktig för Västerbotten. Men
              jag vill berätta det därför att de ska veta att Vänsterpartiet
              sysslar med falsk marknadsföring.
            </seg>
            <seg n="dc8d9dca">
              Omställningen till det gröna är framtiden. Det kommer mer vindkraft,
              mer bioenergi och mer kraftvärme i Västerbotten, och det gör det
              tack vare regeringens energipolitik. Det handlar inte om mer uranbrytning
              utan om mer förnybart.
            </seg>
          </u>
          <note n="5105d998">
            Överläggningen var härmed avslutad.
          </note>
          <note n="6fb9d9fa">
            13 § Svar på interpellation 2010/11:406 om jobben i Norrsundet
          </note>
          <note type="speaker" n="1f4bbdfe">
            Anf. 59 Närings- och energiminister MAUD OLOFSSON (C):
          </note>
          <u who="eva_olofsson_993bb0" xml:id="i-3c40f42e18701dc4-20" n="9b172d8e">
            <seg n="eb77fe8f">
              Herr talman! Raimo Pärssinen har frågat mig vad jag har gjort
              och avser att göra för att främja och utveckla industrijobben
              i Gävleborg.
            </seg>
            <seg n="0dd76a00">
              Till att börja med vill jag nämna att företagsamhet inom alla
              branscher är ett mycket viktigt mål för regeringens samlade politik.
              Regeringen bedriver en aktiv regional tillväxtpolitik och näringspolitik
              för att stärka förutsättningarna för tillväxt i alla delar av
              landet. Det handlar om att stärka den lokala och regionala konkurrenskraften
              och skapa bättre förutsättningar för företagande, innovationer
              och investeringar.
            </seg>
            <seg n="0decbac4">
              Den bästa kunskapen om vad som behövs för att utveckla Gävleborg
              finns i regionen. Därför ligger huvudansvaret för de regionala
              tillväxtresurserna också i regionen. Regeringen tillhandahåller
              en rad verktyg som den lokala och regionala nivån kan använda.
            </seg>
            <seg n="d7306e5b">
              Dessa verktyg består av medel för projekt- eller företagsstöd
              i syfte att stärka utvecklings- och konkurrenskraften i regionen.
              Gävleborgs län omfattas av det regionala strukturfondsprogrammet
              Norra Mellansverige. Dessutom finns Almi Företagspartner AB och
              Norrlandsfonden, aktörer som bland annat erbjuder finansieringslösningar
              för företag i Gävleborg.
            </seg>
            <seg n="d966f321">
              Under den förra mandatperioden vidtog regeringen drygt 172 insatser
              för att främja jobb och företagsamhet i hela landet. Dessa insatser
              gör det enklare och billigare att anställa, mer lönsamt att starta
              och driva företag och bidrar till att den administrativa bördan
              för företagare minskar.
            </seg>
            <seg n="789b080a">
              Regeringen fortsätter att vara aktiv, och just nu arbetar regeringen
              med flera förslag för att fortsätta att förbättra skattesystemet
              för företagen.
            </seg>
            <seg n="a054c3ae">
              Under finanskrisen tillsatte regeringen samordnare i alla län
              som dels rapporterade direkt till regeringen om läget i länet,
              dels samordnade insatser för att möta utvecklingen. Samordnarna
              lämnade även förslag som behandlades av regeringen. Resultatet
              blev bland annat ytterligare insatser för unga arbetslösa, en
              förstärkning på yrkesutbildningsområdet utanför högskolan liksom
              förstärkt utlåning med 2 miljarder kronor till små och medelstora
              företag genom Almi Företagspartner AB. Dessa satsningar kom även
              Gävleborgs län till del. Som exempel ledde de extra resurserna
              till Almi till att utlåningen till små och medelstora företag
              i Gävleborgs län 2009 blev 155 miljoner kronor, en ökning med
              55 procent jämfört med året innan.
            </seg>
            <seg n="de743470">
              Gävleborg är ett av de län som drabbades hårdast av varsel och
              uppsägningar under krisen, och jag har tillsammans med mina medarbetare
              följt utvecklingen på nära håll i samarbete och konstruktiv dialog
              med företrädare för länet.
            </seg>
            <seg n="901d2985">
              Den processen har stärkt mig i min övertygelse om att tillväxt
              byggs underifrån. Den nationella nivån ger grundläggande förutsättningar
              för att man lokalt och regionalt kan utveckla sin region efter
              egna prioriteringar. Detta är det bästa sättet att stödja Gävleborgs
              län såväl som andra delar av landet.
            </seg>
            <seg n="1c32dcc9">
              Jag kan konstatera att även om det finns utmaningar kvar finns
              det också positiva signaler om utvecklingen i länet. Antalet varslade
              personer i länet under 2010 var på den lägsta nivån sedan 2006,
              och antalet nya företag i länet har ökat med ca 10 procent under
              perioden den 1 januari till den 1 juni 2011 jämfört med motsvarande
              period 2010.
            </seg>
          </u>
          <note type="speaker" n="e235e7fd">
            Anf. 60 RAIMO PÄRSSINEN (S):
          </note>
          <u who="raimo_parssinen_d2cb35" xml:id="i-92ca6d8d128587cf-0" n="fa957b10">
            <seg n="6c2b90c5">
              Herr talman! Jag tackar Maud Olofsson för svaret. Det har varit
              en väldigt tung period i Gävle kommun och den delen av Gävleborg,
              men även på andra ställen, sedan Maud Olofsson tillträdde. Det
              är ingenting som jag lastar ministern för, utan det är den verkligheten
              som vi har och som måste hanteras.
            </seg>
            <seg n="54e7cdd3">
              Först lade Stora Enso ned massatillverkningen i lilla Norrsundet.
              Det var väldigt många arbetstillfällen som försvann. Det ledde
              till arbetslöshet i den regionen. Sedan meddelande Ericsson att
              1 100 jobb i Gävle skulle försvinna. Nu har Stora Enso meddelat
              att man tänker lägga ned sågverket i Norrsundet. Det ska vara
              avvecklat till årsskiftet. Det betyder att det totalt sett är
              150 arbetstillfällen som försvinner. Sammantaget är det väldigt
              många arbetstillfällen som har försvunnit på en ganska begränsad
              geografisk yta.
            </seg>
            <seg n="d4d21dfc">
              Det är därför jag har skrivit den här interpellationen. Vi har
              interpellerat och diskuterat nedläggelser förut. Det är därför
              jag undrar vad regeringen och speciellt ansvarig minister gör
              för att utveckla de industrijobb som är kvar i Gävleborg. Gävleborg
              är ett län och en region som är mycket beroende av sina basindustrier.
              Det är väldigt duktiga basindustrier med hög kompetens, hög produktivitet
              och hög teknikutveckling med många mindre tillverkningsföretag
              runt omkring.
            </seg>
            <seg n="b38ec055">
              Svaret jag får är som vanligt, höll jag på att säga, när man
              får svar av Maud Olofsson allmänt hållet. Man kan nästan känna
              att svaret, också utifrån de tidigare interpellationer som Maud
              Olofsson svarat på i dag, är ett steg tillbaka från politiken.
              Det är mer fråga om marknadslösningar. Lösningarna kommer lokalt,
              säger statsrådet, och det stämmer. Här ska ges en eloge till de
              styrande i Gävle kommun som dragit, och drar, ett stort lass vad
              gäller dessa svåra frågor. Kommunen har ställt upp på ett föredömligt
              sätt.
            </seg>
            <seg n="de26d82f">
              Frågan är vad staten och ansvarig minister tänker göra. Jag tycker
              inte att det räcker med att säga att man har sänkt en del skatter
              och gjort det billigare att anställa. Det handlar väldigt mycket
              om infrastruktur, om kommunikationer, men lika viktigt om inte
              viktare är utbildning. Det handlar även om hur man kan tillförsäkra
              sig en stadig, stabil och mycket högkvalificerad kompetensförsörjning
              för framtiden.
            </seg>
            <seg n="4116b81c">
              Ministern skriver i svaret att regeringen gjort 172 insatser
              för att främja jobb och företagsamhet. Det kan väl vara bra. Det
              kan vara 413 insatser, herr talman, men frågan är om det är de
              rätta insatserna som gjorts. Frågan är också vilket besked ministern
              kan ge till de 150 i Norrsundet som nu får gå.
            </seg>
            <seg n="d11cb1f7">
              Vi hörde tidigare att Maud Olofsson varit i Silicon Valley och
              på andra ställen i USA; hon reser och far. Vad jag vet har Maud
              Olofsson dock ännu inte besökt Norrsundet, trots ihärdiga uppvaktningar
              om det.
            </seg>
          </u>
          <note type="speaker" n="564819cd">
            Anf. 61 Närings- och energiminister MAUD OLOFSSON (C):
          </note>
          <u who="eva_olofsson_993bb0" xml:id="i-3c40f42e18701dc4-21" n="9b172d8e">
            <seg n="a099cf91">
              Herr talman! Man kan säga att Socialdemokraterna och Centerpartiet
              och regeringen har olika perspektiv. Som sades i den tidigare
              debatten tilltror vi den lokala och regionala nivån förmågan att
              använda de egna resurserna för att skapa tillväxt. Staten ska
              finnas där som support, som stöd.
            </seg>
            <seg n="688d513f">
              Det vi gjorde när det gällde varselsamordnarna var att vi utsåg
              regionala representanter i varje län. Gävleborg fanns också med.
              Barbro Holmberg, som är landshövding, gjorde ett fantastiskt jobb
              som blev en modell för övriga Sverige i hur det skulle gå till
              när vi jobbade med tillväxten och mötte finans- och varselkrisen.
            </seg>
            <seg n="3a00c44e">
              Regeringen fanns med som support. Vi gav extra pengar till Almi
              och till utbildning, gick in med stora satsningar på infrastruktur,
              såg till att Arbetsförmedlingen hade resurser. Statens fanns alltså
              med som en garant för att den lokala och regionala nivån skulle
              ha resurser. Det Raimo Pärssinen och Socialdemokraterna ofta återkommer
              till är: Var är paketet? Var är julklappen som vi får öppna? Varje
              gång blir det braskande rubriker i tidningarna, men utvärderingarna
              visar att det inte ger de nödvändiga resultaten.
            </seg>
            <seg n="902e17cc">
              OECD har tittat på hur Sverige har hanterat krisen. Varselsamordningen
              lyfts fram som en av nyckelfaktorerna för att Sverige klarat sig
              bra i krisen. Den statliga nivån samverkar med den lokala och
              regionala nivån och ger verktyg till dem för att de ska kunna
              möta varslen. När man kommer utifrån och tittar på vad vi har
              gjort det kanske man borde göra mer ser man att det är ett verksamt
              sätt.
            </seg>
            <seg n="1c5f4099">
              Jag beklagar verkligen det som har hänt i Norrsundet, och jag
              förstår hur jobbigt det är för de anställda; jag såg inslag om
              det på tv för inte så länge sedan. Det är klart att det är oerhört
              jobbigt med en strukturomvandling, för det är vad det är fråga
              om. Vi ska möta det med att ge de människor som blir arbetslösa
              verktyg att skapa sig nya liv. Vi måste se till att nya företag
              växer fram och att fler företag vill anställa. Vi behöver möta
              det med utbildning och insatser så att människor kan bli anställningsbara
              på andra ställen eller kan starta egna företag. Det är bara så
              vi skapar långsiktighet i detta.
            </seg>
            <seg n="9a497fa6">
              Jag tror verkligen att det finns en ideologisk skillnad. Jag
              är decentralist. Jag tror på den lokala och regionala nivån. Raimo
              Pärssinen är centralist. Han vill styra uppifrån. Han vill att
              staten ska vara inne och peta i precis allting och har inte tilltro
              till den lokala och regionala nivån. Det är två olika perspektiv.
              Jag kommer, som sagt, att fortsätta med det ännu mer efter att
              vi har gått igenom varselkrisen.
            </seg>
            <seg n="1a6dcadd">
              Man kan ställa sig frågan om insatserna är de rätta. Ja, siffrorna
              pekar åtminstone på det. Raimo Pärssinen må göra sig lustig över
              172 insatser, men den generella politiken med skattesänkningar,
              regelförenklingar, konkurrensutsättning, utbildning, infrastruktur,
              satsningar på finansiering och allt sådant har gett resultat.
              Det är det viktiga.
            </seg>
            <seg n="d6e5bbaf">
              Vi fortsätter med insatserna. Alla har inte jobb i dag, framför
              allt inte i Gävleborg. Så länge massor av människor går arbetslösa
              kommer vi att fortsätta med insatserna för att stärka företagsklimatet.
              Det är det enda som kan ge tillväxt framöver. Så här långt visar
              det sig att vår politik har gett de långsiktiga resultaten. Det
              är fler sysselsatta i dag än när vi tillträdde 2006, trots att
              vi haft finanskris. Jag tror inte att det finns många andra länder
              som kan visa på samma sak.
            </seg>
          </u>
          <note type="speaker" n="8898d4e0">
            Anf. 62 RAIMO PÄRSSINEN (S):
          </note>
          <u who="raimo_parssinen_d2cb35" xml:id="i-92ca6d8d128587cf-1" n="fa957b10">
            <seg n="1d425b26">
              Herr talman! Det känns nästan som att det krävs en tempohöjning
              här.
            </seg>
            <seg n="e76b2127">
              När jag talade med Curt Lindström, som är klubbordförande på
              sågen, frågade han vad som händer med dem nu. Det resultat som
              Maud Olofsson pekar på är att det går bra nu när ekonomin vänder.
              Det är jättebra att jobben växer till, men vad händer med de långtidsarbetslösa?
              Vad händer med dem som hamnar i fas 3? Vi har en tillströmning
              i fas 3 där långtidsarbetslösa blir inlåsta. De får inte möjlighet
              till utbildning. De får ingen lön. Tvärtom är det anordnaren som
              får lön. Här har en ny marknad vuxit upp med oseriösa så kallade
              anordnare. Det är ett resultat av regeringens politik.
            </seg>
            <seg n="c4d9c870">
              Vad de behöver i Norrsundet är naturligtvis hjälp med samordningen
              för att hitta nya investeringar, nya företag. När samma sak hände
              vid pappersbruket i Norrsundet ställde jag krav på att man skulle
              utse en regeringsrepresentant, en samordnare. Så skedde så småningom,
              och de blev också fler på grund av den industrikris som kom.
            </seg>
            <seg n="4ccb2dbd">
              Så vad är alternativet? Är det att säga att man gett dem som
              blir arbetslösa verktyg? Vilka verktyg är det? Är det insatserna
              i fas 1 och 2 inom arbetsmarknadspolitiken? Statens eget utredningsinstitut
              och forskningen dömer ju ut det eftersom aktivitetsnivån är alldeles
              för låg. Eller tänker Maud Olofsson på att det nu sker en bred
              satsning på vuxenutbildning? Varför tar hon då bort pengarna som
              finns för i år? Det är den frågan Gävle kommun också ställer.
              Den satsningen försvinner nämligen.
            </seg>
            <seg n="4e8f0111">
              Sedan har vi frågan om Maud Olofsson över huvud taget är intresserad
              av företagen och företagens agerande i sådana här situationer.
              Om Stora Timber säger att de inte har pengar till omställning,
              har Maud Olofsson någon synpunkt på det? Har näringsministern
              någon idé beträffande detta?
            </seg>
            <seg n="670b251f">
              Jag hävdar att Maud Olofsson är det mest marknadsorienterade
              statsrådet i regeringen. Jag hävdar att Maud Olofsson hela tiden
              lägger ut åtgärderna på marknaden, att det är marknaden som ska
              ordna det hela. Inte undra på, herr talman, att det mumlas och
              humlas i buskarna i centerbygderna i Gävleborg. Den politik som
              Maud Olofsson företräder är enbart på marknadens villkor.
            </seg>
            <seg n="247648dd">
              Regeringen säger: Låt det växa fram nya företag. Vi sänker skatterna
              och då kommer det säkert nya företag. Det finns naturligtvis gemensamma
              saker man kan göra. Är det då inte bättre att försöka göra gemensamma
              investeringar och använda våra gemensamma pengar på ett klokt
              sätt för att underlätta för regioner och bygder och ge framtidshopp?
            </seg>
            <seg n="f93e83d0">
              Varför ska Maud Olofsson överge Norrsundet? Hon säger att det
              ordnar sig ändå. Nu vänder ekonomin och det går bra för Sverige,
              vilket alla är glada för, men det kommer dagar när ekonomin går
              ned igen. Vad säger Maud Olofsson då? Blir det ännu fler marknadslösningar?
              Blir det ännu mer av lämna politiken och sätt den på läktaren,
              ett uttryck som hon använde i en tidigare interpellationsdebatt?
              Och hur var det egentligen med de resurser som samordnarna fick?
              Vad skulle de göra? Jag har talat med samordnare som sagt att
              det inte var mycket de kunde göra. De kunde träffas runt ett frukostbord
              och försöka resonera tillsammans. Jättebra, men nog kunde staten
              ha gjort mer? Det här är en jätteviktig fråga för Norrsundet,
              Maud Olofsson.
            </seg>
          </u>
          <note type="speaker" n="5f6998ed">
            Anf. 63 Närings- och energiminister MAUD OLOFSSON (C):
          </note>
          <u who="eva_olofsson_993bb0" xml:id="i-3c40f42e18701dc4-22" n="9b172d8e">
            <seg n="4b9cee80">
              Herr talman! Det är rätt viktigt att diskutera perspektiven.
              Att Raimo Pärssinen landar i fas 3 när vi pratar om Norrsundet
              känns lite långsökt. Men det är ofta så att Socialdemokraterna
              när vi ska diskutera framtida tillväxtpolitik hamnar i arbetsmarknadsåtgärder.
              Det är där ni landar.
            </seg>
            <seg n="a09ca2b1">
              Jag menar att tillväxtpolitik handlar om att skapa rätt förutsättningar
              för tillväxt i hela landet. Då säger Raimo Pärssinen att jag är
              marknadsliberal. Nej, det är jag inte alls. Jag är socialliberal.
              Det måste finnas ett samspel mellan vad politiken gör och vad
              marknaden gör. Men jag är noga med att skilja på vad politiken
              gör och vad marknaden gör.
            </seg>
            <seg n="c4420edf">
              Den här regeringen har investerat mer i infrastruktur än någon
              annan regering tidigare. Raimo Pärssinen tillhör ett parti som
              lämnade över minus 100 miljarder för infrastrukturen när vi fick
              ta över ansvaret. Vi satsar på utbildning, forskning och innovation.
              Vi har höjt anslagen med 5 miljarder kronor för att stärka konkurrenskraften
              i Sverige. Vi har sänkt skatterna med 50 miljarder kronor för
              företagen för att de ska ha råd att investera och skapa nya jobb
              när gamla försvinner.
            </seg>
            <seg n="992b7c7f">
              Vi har gett instrument till Almi. Jag har påpekat i mitt interpellationssvar
              att de ökade resurserna till Almi har gett en ökning med 55 procent
              också i Gävleborgs län. De generella politiska åtgärderna, som
              är politikens verktyg, ska genomföras i hela Sverige, inklusive
              Gävleborg. Det ska finnas lokala verktyg och lokala instrument
              för de människor som blir arbetslösa. Arbetsförmedlingen ska finnas
              där. Almi ska finnas där. Vi ska jobba med strukturfondsprogrammen,
              så att vi kan använda dem för framtida investeringar, för man
              måste ge hopp till människor.
            </seg>
            <seg n="651b2704">
              Raimo Pärssinen säger att vi ska styra det här från regeringen.
              Nej, regeringen ska ge verktyg till den lokala och regionala nivån,
              för vi har tilltro till dem. Jag vill återigen säga att det arbetssätt
              som vi jobbade med under krisen kommer att fortsätta att vara
              vår strategi framöver, att koordinera insatserna nationellt men
              ge förstärkningar ut till den lokala och regionala nivån.
            </seg>
            <seg n="b428e642">
              Mycket av det som händer nu när det gäller tillväxten i ekonomin
              är att det växer till många nya jobb. Trots att vi har haft finanskris
              har vi över 140 000 fler sysselsatta i dag än vi hade 2006. Det
              är en positiv sak.
            </seg>
            <seg n="176a941b">
              Jag håller med Raimo om att alla de som har stått utanför arbetsmarknaden
              väldigt länge måste få hjälp att komma tillbaka. Det är därför
              regeringen också gör olika insatser i form av utbildning och arbetsmarknadsåtgärder
              för de här grupperna.
            </seg>
            <seg n="fb95f9b3">
              Jag tycker att Gävleborg har fungerat väldigt väl. Vi har haft
              ett nära samarbete. De insatser som nu görs, framför allt på innovationsområdet,
              med stöd av pengar från sammanhållningspolitiken är väldigt spännande.
              Jag tror att Gävleborg, som har haft en stark industriell tradition,
              också har en väldigt stark kunskap som går att använda i en sådan
              här strukturomvandling. Vi ger stöd till den sortens utveckling.
            </seg>
            <seg n="2658d870">
              Men återigen: Svaret på vad som ska hända i Gävleborg och hur
              man ska vända utvecklingen finns i Gävleborg. Regeringen ska ge
              stöd, support, verktyg och investeringar så att det är möjligt
              att genomföra. Gör man det runt om i hela landet i alla våra regioner
              kommer det att bli ett starkt Sverige som växer fram. Skillnaden
              mellan Socialdemokraterna och Centerpartiet är att ni vill bygga
              det här uppifrån, medan vi vill bygga det underifrån.
            </seg>
          </u>
          <note type="speaker" n="b79d32a6">
            Anf. 64 RAIMO PÄRSSINEN (S):
          </note>
          <u who="raimo_parssinen_d2cb35" xml:id="i-92ca6d8d128587cf-2" n="fa957b10">
            <seg n="1c046bf4">
              Herr talman! Det var Maud Olofsson som tog upp det här med att
              ge dem verktyg när de blir arbetslösa. Vi ser en stark tillströmning
              till fas 3 när de blir inlåsta. Det är det vi ser. Det är väl
              inget verktyg? Man har alldeles för lite utbildningsinsatser inom
              både fas 1 och 2. Det är konstaterat, så hävda inte att regeringen
              har satt dit verktyg för att klara det här!
            </seg>
            <seg n="971a14a4">
              Branschforskningsprogrammen var oerhört viktiga för oss i Gävleborg.
              Vi hade dem på papperssidan och på stålsidan. Vad gäller träförädlingen,
              som är så viktig i Gävleborg, behöver vi ett samarbete mellan
              staten, näringslivet och parterna som finns i näringslivet som
              gör att vi kan få mer tillämpad forskning, så att man kan forska
              på logistik, produkter, energianvändning och processer. Det är
              jätteviktigt! Då kan vi inte bara säga att vi stöder dem generellt.
              Kalla det för en punktinsats! Det är jättebra grejer, men gör
              det då!
            </seg>
            <seg n="aaa2a9fc">
              Fortfarande är det så, Maud Olofsson, att de människor som finns
              där i Norrsundet känner sig utlämnade. Maud Olofsson har inte
              ens besvärat sig med att åka dit och prata med dem. Bara en sådan
              grej! Maud säger att regeringen sköter detta med generell politik.
              Men visa lite intresse! Förra gången hade vi en interpellationsdebatt
              om Arizona Chemical. Där finns också en risk. Men Maud Olofsson
              säger: Nej, vad då? Vi har en generell politik.
            </seg>
            <seg n="10388ec4">
              Hur är det med jobben i Sandarne? Hur kommer det att bli med
              dem? Visa lite intresse för industrin i Gävleborg! Låt staten
              vara med och utveckla program för Gävleborg!
            </seg>
          </u>
          <note type="speaker" n="88b6754a">
            Anf. 65 Närings- och energiminister MAUD OLOFSSON (C):
          </note>
          <u who="eva_olofsson_993bb0" xml:id="i-3c40f42e18701dc4-23" n="9b172d8e">
            <seg n="6f7e1ceb">
              Herr talman! Jag vet att det finns ett program för Gävleborg.
              Det är ett av de mest ambitiösa program man har tagit fram. Regeringen
              ger stöd och support för det. Vi har gett ökade länsanslag för
              att göra det möjligt att förverkliga de här programmen.
            </seg>
            <seg n="43cf8ea8">
              Jag tror att det är viktigt att landa i huvudfrågan. Vem är det
              som har svaren på hur Gävleborg ska utvecklas framöver? Jo, de
              svaren finns i Gävleborg. Vem är det som ska finnas där som stöd
              och support för att det ska vara möjligt att utveckla framtiden
              i Gävleborg? Jo, regeringen ska finnas där som stöd och support.
            </seg>
            <seg n="0a505a65">
              Jag vill hävda att den politik som vi har genomfört har varit
              framgångsrik. Men det har inte Raimo Pärssinens politik varit.
              Vad vi såg under Socialdemokraternas maktinnehav var en utarmning
              av många av landets småorter och landsbygden. Det var det som
              hände. Nu är vi på väg att vända det inom olika näringar: energiomställningen,
              där investeringar sker på landsbygden och glesbygden, gruvindustrin,
              som jag pratade om tidigare, turistnäringen, som växer fram och
              skogsindustrin som växer fram. Det är det vi ser just nu. Det
              är därför sysselsättningen har ökat tack vare regeringens politik.
              Det är ökad sysselsättning och ökad tillväxt i ekonomin. Man håller
              ordning och reda på statsfinanserna. Då ökar också förutsättningarna
              för tillväxt i Gävleborg. Jag vet att det finns en ideologisk
              skillnad här, och jag tror att det är viktigt att berätta det
              för medborgarna.
            </seg>
            <seg n="2fa63387">
              Det är klart att jag förstår den frustration som finns i Norrsundet.
              Det är därför jag vill säga till dem att jag ska göra rätt saker,
              inte bara det som är populistiskt rätt när tidningen står där
              utanför. Jag vill göra rätt saker, som är till verklig hjälp för
              att de ska få jobb framöver. Det är därför jag håller fast vid
              den här politiken. Ge verktyg och ge instrument, men låt Gävleborg
              använda sitt engagemang och sin kunskap för att utveckla länet!
              Då tror jag att vi skapar en långsiktigt hållbar tillväxt också
              för dem i Norrsundet.
            </seg>
          </u>
          <note n="5105d998">
            Överläggningen var härmed avslutad.
          </note>
          <note n="eb0743fb">
            14 § Svar på interpellation 2010/11:395 om könstillhörighetslagen
          </note>
          <note type="speaker" n="4cdef9a1">
            Anf. 66 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-f15130e6043d93af-0" n="38f310eb" next="i-948fb6095078bf7e-0">
            <seg n="e1c4ace5">
              Herr talman! Marianne Berg har frågat mig vilka åtgärder jag
              avser att vidta för att modernisera lagen om fastställande av
              könstillhörighet samt vilka åtgärder jag avser att vidta för att
              förbättra situationen för människor som önskar genomgå könskorrigerande
              behandling. Jag har också fått frågan om vilken tidsplan jag har
              för det fortsatta beredningsarbetet med förslagen från Könstillhörighetsutredningen.
            </seg>
            <seg n="16e41c2b">
              Jag har i mars månad i år besvarat delvis samma frågor som interpellanten
              nu ställer igen. Förhållandena har inte ändrats sedan dess. Mitt
              svar är detsamma nu som då.
            </seg>
          </u>
          <note n="8ad2a3d0">
            Förutom förslagen i betänkandet Ändrad könstillhörighet som lämnats
            av Könstillhörighetsutredningen har det i Socialstyrelsens regi
            utförts ett utredningsarbete. Socialstyrelsens rapport Transsexuella
            och övriga personer med könsidentitetsstörningar har av styrelsen
            remitterats till olika berörda instanser.
          </note>
          <u who="carina_hagg_f1f2f3" xml:id="i-948fb6095078bf7e-0" n="38f310eb" prev="i-f15130e6043d93af-0">
            <seg n="260e1cf1">
              Jag har erfarit att Socialstyrelsen avser att till Socialdepartementet
              överlämna de delar av styrelsens arbete som gäller lagstiftningsfrågor
              någon gång i början av sommaren. Jag kan därför inte nu ange någon
              närmare tidsplan för det fortsatta arbetet inom Regeringskansliet.
            </seg>
            <seg n="0b0cdde6">
              Herr talman! Detta var en uppläsning av det skriftliga interpellationssvar
              som jag översände inför denna debatt. Sedan dess har Socialstyrelsen
              inkommit med det dokument som jag nämner i slutet av det inledande
              svaret. Det hände i onsdags förra veckan. De har överlämnat ett
              förslag som innehåller dels ett antal lagförslag, dels ett antal
              åtaganden när det gäller saker och ting som Socialstyrelsen själv
              vill arbeta med för att bland annat förbättra bemötandet, koncentrera
              kunskap och så vidare omkring sådant som rör de personer som vi
              samtalar om.
            </seg>
            <seg n="207a2aa2">
              Eftersom det här arbetet kom in så sent som för några dagar sedan
              har vi ännu inte ordentligt hunnit påbörja den beredning som vi
              behöver göra. Därför kvarstår svaret att jag för närvarande inte
              kan avge någon tidtabell.
            </seg>
          </u>
          <note type="speaker" n="46d547e9">
            Anf. 67 MARIANNE BERG (V):
          </note>
          <u who="marianne_berg_919366" xml:id="i-c80b2d3abfdfb6be-0" n="4e60a34f">
            <seg n="22f3f3ff">
              Herr talman! Det kom i sista minuten, och därför var jag väldigt
              förvånad över ministerns skrivna svar där det inte framgick att
              han kände till det. Men nu skulle vi egentligen ha haft interpellationsdebatten
              i tisdags, och det här kom dagen efter.
            </seg>
            <seg n="d7605aa5">
              Hur som helst har det gått över fyra år sedan den första utredningen
              lades fram, och ingenting har hänt. Nu är det dock något på banan.
              Detta är nu tredje gången vi interpellerar om samma fråga, och
              vi har också framställt tre skriftliga frågor om detta. Ministern
              har aldrig kunnat ange någon tidsplan, och det svarade han också
              nu.
            </seg>
            <seg n="70e7e58c">
              Jag vill bara peka på vad Socialstyrelsen har tagit upp och ger
              som förslag till en ny lag. Man har bland annat tagit upp att
              kravet på att man ska vara ogift för att kunna könstillhörighet
              ska tas bort. Kravet på att den som ansöker om ändrad könstillhörighet
              ska vara steriliserad ska tas bort. Även utländska medborgare
              ska kunna beviljas ändrad könstillhörighet om han eller hon har
              varit bosatt i Sverige i minst ett år och så vidare.
            </seg>
            <seg n="8d5bc2ef">
              Så långt är det bra. Det är naturligtvis mycket arbete med detta.
              Men när man nu har börjat ta fram det som ministern har gått och
              väntat på i nästan fyra år utredningen lades fram första gången
              i mars 2007, och remissvaren var inne i november 2007 ska vi då
              behöva gå och vänta i fyra år till? Är det inte möjligt för ministern
              att nu ändå överblicka och ge en tidsram och berätta om sina ambitioner,
              vad han vill göra?
            </seg>
          </u>
          <note type="speaker" n="8b8b9fa3">
            Anf. 68 BÖRJE VESTLUND (S):
          </note>
          <u who="borje_vestlund_809cde" xml:id="i-fd1c63ebdaa89637-7" n="bebb4345">
            <seg n="69cdbd19">
              Herr talman! Precis som Marianne Berg säger börjar den här frågan
              bli väldigt gammal på socialministerns bord. Det var faktiskt
              Socialstyrelsen som tog initiativ till att utreda frågan för att
              man tyckte att det inte hände något på departementet. Det är sanningen
              bakom den här sorgliga historien.
            </seg>
            <seg n="9f2902d0">
              Det kom en utredning i princip samtidigt som socialministern
              tillträdde, och sedan gick den ut på remiss. Det var väldigt stora
              invändningar mot den utredningen, så vi ska vara tacksamma för
              att man inte gjorde lagstiftning av den. Men såvitt jag förstår
              är det Socialstyrelsen som nu har gjort den här utredningen på
              eget bevåg. Då kan man fråga sig: Naturligtvis måste en sådan
              här utredning gå ut på remiss och det måste göras ett rimligt
              beredningsarbete, men det ska väl inte behöva ta ytterligare tre
              fyra år att få fram den nya lagstiftningen?
            </seg>
            <seg n="86bed0cd">
              Under de otaliga debatter och diskussioner som jag har deltagit
              i om lagen om könstillhörighet har det handlat om ett par saker
              som har behövts ändras. Såvitt jag förstår är de lagförslag som
              Socialstyrelsen har lagt fram ungefär det som har efterfrågats,
              och då inte bara av transpersoner, hbt-rörelsen med flera utan
              också av till exempel läkarna på området och av psykologisk expertis
              och så vidare. Det här är alltså något som är väldigt angeläget.
            </seg>
            <seg n="07669054">
              Detta att man måste skilja sig för att få byta kön är något som
              har upplevts som väldigt kränkande. Jag kan peka på fler saker.
            </seg>
            <seg n="8e69b4b7">
              Det här gäller en förhållandevis liten grupp. När vi talar om
              sjukvårdsfrågor berör de ofta många fler. Därför tycker jag att
              det är beklämmande att vi åter står här och debatterar en fråga
              som vi borde ha kunnat fatta beslut om kanske inte för flera år
              sedan, men nog hade vi kunnat ha en sakdebatt vid den här tidpunkten
              i stället för att ha en interpellationsdebatt? Den här lagstiftningen
              har dragit ut oändligt långt på tiden.
            </seg>
            <seg n="66da93b2">
              Det är klart att man behöver tid att fundera, inte minst ideologiskt
              och politiskt, när utredningar lägger fram förslag som är kontroversiella,
              men det verkar ju inte vara något sådant som lurar i vassen den
              här gången. Tvärtom är väl detta i allt väsentligt nu kommer säkert
              någon transperson att hoppa på mig, men det får jag överleva ganska
              tekniska förändringar i lagstiftningen. Därför är det sorgligt
              att man inte har kunnat komma framåt med de här frågorna. Det
              är faktiskt ganska lite och ganska enkla lagförändringar det handlar
              om, trots allt.
            </seg>
          </u>
          <note type="speaker" n="df2415de">
            Anf. 69 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-43684bf992305756-0" n="38f310eb">
            <seg n="32e7f298">
              Herr talman! Vi kanske ska börja med historien. Det stämmer att
              jag ärvde en utredning, som kom i början av min ämbetsperiod jag
              tror det var i början av 2007 precis som Marianne Berg sade. Den
              fick avgörande kritik från nästan alla som yttrade sig. Den dög
              inte att gå vidare med.
            </seg>
            <seg n="aa3e1b96">
              Efter detta har vi varit i en situation där vi har funderat mycket
              på vad vi ska göra. Det är klart att vi vet vad våra myndigheter
              gör. De vet vad vi önskar att de ska gör Socialstyrelsen har gjort
              ett arbete kring detta. Arbetet har varit ute på remiss, och man
              har landat i ett antal ståndpunkter. Mycket handlar om väldigt
              enkla saker som jag inte tror att någon kommer att kunna ha någon
              synpunkt på. Det är dock en del saker som är mer komplicerade.
            </seg>
            <seg n="2c6b4aa2">
              Lagstiftningsförändringarna gäller bland annat detta med att
              man måste vara ogift, som dagens lagstiftning som gäller sedan
              1972 föreskriver. Jag tycker att det borde vara tämligen okomplicerat
              att ändra detta, men det kan få en del implikationer för annan
              lagstiftning, som måste ses över. Det handlar också om det gällande
              kravet på sterilisering, som 2007 års utredning höll fast vid,
              och om frågan om bevarande av könsceller. Marianne Berg nämnde
              också frågan om utländska medborgare som har bott i Sverige i
              mer än två år. Det tror jag heller inte tillhör de mer komplicerade
              frågorna. Men när det gäller just de två punkter där två utredningar
              har kommit till helt olika slutsatser bör vi åtminstone titta
              på vad det är som ligger bakom.
            </seg>
            <seg n="e7f0e749">
              Detta gäller en liten grupp, sades det här. Så är det. Under
              åren 20042009 var det i genomsnitt 37 personer per år som ansökte
              om ändrad könstillhörighet och om de ingrepp som är nödvändiga
              i sammanhanget, men vi ser en ökning. År 2009 var det 60 personer
              ungefär. Även om det är få personer det handlar om är det naturligtvis
              viktigt för varje enskild person. Därför är det viktigt att vi
              har ett noggrant beredningsarbete och att vi jobbar på med den
              hastighet som vi kan för att presentera ett lagförslag som vi
              förhoppningsvis kan få en bred överenskommelse om i kammaren.
            </seg>
          </u>
          <note type="speaker" n="c4d508fd">
            Anf. 70 MARIANNE BERG (V):
          </note>
          <u who="marianne_berg_919366" xml:id="i-c80b2d3abfdfb6be-1" n="4e60a34f">
            <seg n="32b2d31f">
              Herr talman! Jag kan förstå att det finns en del spörsmål som
              man behöver se mer på, men jag tycker ändå att Göran Hägglund
              som minister ändå ska kunna ge någon form av tidsram och visa
              sin ambition att arbeta vidare med detta, men något sådant har
              jag inte sett än.
            </seg>
            <seg n="e7d4fdbd">
              Att vi debatterar detta ännu efter så lång tid är trist. Kristdemokraterna
              har haft ett väldigt starkt inflytande över sexualpolitiken, må
              jag säga. Det tycker jag är lite förvånande, speciellt med tanke
              på att ni är det minsta partiet i regeringsalliansen.
            </seg>
            <seg n="56ff5941">
              Under valrörelsen förra året gick RFSL ut med en enkätundersökning
              till alla riksdagskandidater. Då svarade hela 87,5 procent att
              de var för en förändring av lagen, i vissa fall genom att kraven
              på att vara ogift, steril, myndig och svensk medborgare skulle
              tas bort. Det är också precis dessa saker som nu Socialstyrelsen
              tar upp i sin utredning.
            </seg>
            <seg n="be666cba">
              Under åren efter enkätundersökningen, som var väldigt spännande
              att ta del av, har alla partier i riksdagen förutom två ställt
              sig bakom det. Det är Kristdemokraterna och Sverigedemokraterna
              som inte har deklarerat att de ställer sig bakom en förändring.
              Det är sorgligt, oavsett om det berör en liten grupp eller en
              stor grupp.
            </seg>
            <seg n="e5e0ed77">
              Om ministern nu tänker ta tag i frågan rekommenderar jag att
              titta på de remissvar som bland annat RFSL har gjort. Jag anser
              att RFSL är en av experterna i dessa frågor. Jag önskar gärna
              ett svar angående tidsram och ministerns ambition. Det sade jag
              i min första fråga. Jag tycker att ministern skulle kunna ge mig
              ett svar.
            </seg>
          </u>
          <note type="speaker" n="7c106edb">
            Anf. 71 BÖRJE VESTLUND (S):
          </note>
          <u who="borje_vestlund_809cde" xml:id="i-fd1c63ebdaa89637-8" n="bebb4345">
            <seg n="7bd0aed4">
              Herr talman! Det har funnits andra reformer som har genomförts
              för att regeringen har varit väldigt angelägen om att reformen
              ska genomföras. Då har det varit förkortad remisstid. Man har
              stått taggade på departementen för att när man har fått in remissvaren
              sammanställa dem väldigt snabbt och få fram ett lagstiftningsförslag.
            </seg>
            <seg n="254af9d5">
              Det är lite grann så att vi ska ha den goda traditionen med att
              vi ska gå ut på bred front med remissen. Men den behöver inte
              nödvändigtvis vara tre månader som den normalt brukar vara utan
              den kan vara kortare. Det kan man visserligen dra på sig kritik
              för från ett och annat håll. Men det skulle göra att regeringen
              kunde säga: Vi gjorde vad vi kunde i den här frågan för att det
              skulle gå så snabbt som möjligt.
            </seg>
            <seg n="31a8a60b">
              Det finns en del överväganden, precis som ministern säger. De
              två utredningarna har kommit till olika slutsatser när det gäller
              sterilisering. Anledningen till att man tittade på frågan ytterligare
              en gång var den avgörande punkten angående sterilisering, eller
              snarare kastrering, i det utredningsförslag som kom från utredaren
              men inte från Socialstyrelsen.
            </seg>
            <seg n="ef3c46a4">
              Nu har man kommit fram till en annan lösning. Det var vad vi
              gick och väntade på. Om man fick kritik kan det inte vara kontroversiellt
              i sig. Det vore inte helt orimligt att vi skulle kunna få en tidsplan
              på hur lång tid arbetet kan ta. Det kan inte vara så komplicerat
              när det är andra gången på ganska kort tid som man går ut med
              remiss om detta.
            </seg>
          </u>
          <note type="speaker" n="1a9db252">
            Anf. 72 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-43684bf992305756-1" n="38f310eb">
            <seg n="03056779">
              Herr talman! Jag kommer inte att lämna någon tidsram i dag av
              det enkla skälet att vi inte har hunnit analysera förslaget som
              det ser ut. Är det så att det är busenkelt kommer det att gå mycket
              fortare än om det innehåller mycket komplexa avvägningar som ska
              göras.
            </seg>
            <seg n="3573f51f">
              Börje Vestlund är inne på att man skulle kunna korta remisstiden.
              Jag är inte ens säker på att förslaget kommer att behöva remitteras.
              Det beror lite på om ytterligare personer eller instanser behöver
              yttra sig. Det kan vara så att den remissomgång som redan har
              skett är till fyllest. Det vill jag lämna öppet.
            </seg>
            <seg n="2a1aba22">
              Tidsramen beror på vad analysen visar. Vi ska titta på det tillsammans
              med de remissvar som har kommit in. Ni vet mycket väl att vi har
              beredningskrav. Om vi inte sköter det kommer vi att få kamraterna
              i KU på oss som kommer att tycka att vi slarvar igenom lagstiftningen,
              och det ska vi inte dra på oss. Det ska ske noggrant och på ett
              sådant sätt att vi kan få en lag som fungerar så snabbt som möjligt.
            </seg>
          </u>
          <note type="speaker" n="ecae1f63">
            Anf. 73 MARIANNE BERG (V):
          </note>
          <u who="marianne_berg_919366" xml:id="i-c80b2d3abfdfb6be-2" n="4e60a34f">
            <seg n="2d82553d">
              Herr talman! Jag får inget svar om tidsramen, och jag får acceptera
              det så länge. Jag får vänta. Kanske vi kan träffas igen i en interpellationsdebatt
              om det skulle dröja alltför länge.
            </seg>
            <seg n="f15f29d8">
              I mitt sista inlägg vill jag skicka med ett tips till ministern
              som har att göra, läsa och greja över hela sommaren. Om ministern
              inte redan har läst den finns en rapport som gavs ut av Folkhälsoinstitutet
              2008 som heter Vem får man vara i vårt samhälle? Om transpersoners
              psykosociala situation och psykiska hälsa.
            </seg>
            <seg n="3061ca7b">
              Den tycker jag att ministern ska ta med sig och läsa som en jättebra
              bilaga till den utredning som ska komma. Jag har inget mer att
              tillägga. Jag önskar ministern en trevlig sommar!
            </seg>
          </u>
          <note type="speaker" n="6d7b2686">
            Anf. 74 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-43684bf992305756-2" n="38f310eb">
            <seg n="48570603">
              Herr talman! Tack för diskussionen! Den här frågan kan vi få
              möjlighet att diskutera igen beroende på hur komplicerad den visar
              sig vara. Det leder förhoppningsvis också till en sakdiskussion
              i kammaren längre fram för att få en ny lagstiftning på plats.
              Jag vill önska interpellanten och andra närvarande en glad sommar!
            </seg>
          </u>
          <note n="5105d998">
            Överläggningen var härmed avslutad.
          </note>
          <note n="f794cd7e">
            15 § Svar på interpellation 2010/11:411 om arbetet med hivprevention
          </note>
          <note type="speaker" n="0ea54270">
            Anf. 75 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-43684bf992305756-3" n="38f310eb">
            <seg n="61189e4a">
              Herr talman! Teres Lindberg har frågat mig varför inte gruppen
              män som har sex med män finns med i årets överenskommelse med
              Sveriges Kommuner och Landsting om hivprevention eller med i förhandlingarna
              om kommande överenskommelser.
            </seg>
            <seg n="6594dcf6">
              Jag vill inledningsvis säga att frivilligorganisationerna har
              en stor betydelse för att preventionsarbetet ska fungera effektivt.
              För att kunna nå ut till de berörda riskgrupperna måste samspelet
              mellan ansvariga myndigheter, huvudmännen och frivilligorganisationerna
              genomföras på ett konstruktivt sätt där alla parter har respekt
              för varandras roller och betydelse i preventionsarbetet.
            </seg>
            <seg n="133c0776">
              Gruppen män som har sex med män, MSM, är en prioriterad grupp
              i överenskommelsen mellan staten och Sveriges Kommuner och Landsting.
              I 2010 års överenskommelse kom parterna överens om att avsätta
              medel för projekt som är riktade till MSM och unga vuxna och som
              löper under en treårsperiod. Detta innebär att en tredjedel av
              de medel som ligger under denna del av överenskommelsen årligen
              går till projekt riktade till MSM och unga vuxna fram till och
              med år 2012. Det är därför logiskt att treårssatsningen för 20112013
              har fokus på andra viktiga områden som inte täcktes in av 2010
              års satsning.
            </seg>
            <seg n="e66f20f5">
              För perioden 20112013 är prioriteringen inom överenskommelsen
              bland annat migranter och andra grupper med utländsk bakgrund.
              Inom dessa grupper anmäls flest antal nysmittade. Det är här viktigt
              att ta i beaktande att det var fullt möjligt att ansöka om projekt
              som berör MSM-grupper inom detta område.
            </seg>
            <seg n="2cf2ecff">
              Avseende den kommande treårssatsningen 20122014 är det ännu inte
              fastlagt vilka prioriteringar som ska gälla. Detta kommer regeringen
              och Sveriges Kommuner och Landsting att förhandla om under hösten
              2011.
            </seg>
            <seg n="17971ad8">
              Smittskyddsinstitutet tar fram underlagen inför förhandlingarna
              om överenskommelsen. Vid framtagandet av underlagen för myndigheten
              en dialog med frivilligorganisationerna. Dels organiserar Smittskyddsinstitutet
              årliga möten, så kallade organisationssamråd, med de frivilligorganisationer
              som erhåller bidrag för insatser mot hiv/aids och andra smittsamma
              sjukdomar, dels genomför myndigheten uppföljningsbesök hos respektive
              frivilligorganisation som tilldelats medel. Utöver det har Smittskyddsinstitutet
              många underhandskontakter löpande med olika frivilligorganisationer.
              Genom detta förfarande ges frivilligorganisationerna möjlighet
              att föra fram sina ståndpunkter avseende utformningen av överenskommelsen.
            </seg>
            <seg n="1ea668ec">
              Hivrådets roll är att bistå Smittskyddsinstitutet i frågor som
              rör hiv och andra sexuellt överförda infektioner och i arbetet
              med att främja ett tvärsektoriellt och lokalt förankrat förebyggande
              arbete gentemot olika målgrupper. Hivrådet har inte till uppgift
              att självständigt föra en dialog med parterna för överenskommelsen.
            </seg>
          </u>
          <note type="speaker" n="7199a340">
            Anf. 76 TERES LINDBERG (S):
          </note>
          <u who="teres_lindberg_5962f9" xml:id="i-9da6a0c9edb47020-0" n="428ec477">
            <seg n="a67b21c8">
              Herr talman! Tack för svaret!
            </seg>
            <seg n="fc7cb4e6">
              Den nationella strategin mot hiv och aids som antogs av riksdagen
              2005 har som mål att antalet nyupptäckta fall av hivinfektion
              och virusöverföringar som skett i Sverige ska halveras till 2016.
              Det är jättebra. Men det är omöjligt att uppnå om man inte riktar
              insatserna mot grupper som är överrepresenterade och allra mest
              är i riskzonen.
            </seg>
            <seg n="b68615cc">
              Det är kanske det som är problemet här. I den överenskommelse
              man gjort som reglerar dessa områden lyfter man undan gruppen
              män som har sex med män. Det överensstämmer inte med den nationella
              strategin. Insatserna för den gruppen borde fortsättningsvis ha
              en hög prioritet.
            </seg>
            <seg n="054186fc">
              Man lyfter fram i överenskommelsen att frivilligorganisationerna
              ska ha en särskilt viktig roll i det förebyggande arbetet, och
              du lyfter också fram det i ditt svar. Det är bra. Man kan fundera
              på varför frivilligorganisationerna inte får vara med i överenskommelserna
              när man överför ansvaret för projekt till frivilligorganisationerna,
              och det är de som ska jobba mot den överrepresenterade gruppen.
            </seg>
            <seg n="ee31eed0">
              I stället svarar ministern och i överenskommelsen kan vi läsa
              att det i huvudsak är migranter och nyanlända som arbetet ska
              riktas mot. Men där finns också gruppen män som har sex med män.
              Det blir lite konstigt att man bara ska rikta sig mot vissa etniska
              grupper som har hiv och inte mer generellt.
            </seg>
            <seg n="28ab7011">
              Jag anser inte att jag får svar på frågorna i min interpellation.
              Möjligen kan man läsa mellan raderna att ministern inte tycker
              att det var helt bra att lyfta bort den här gruppen som prioriterad,
              men då borde kanske ministern också säga det i sitt interpellationssvar:
              Det här var kanske ett misstag. I den nya överenskommelsen som
              ska komma inför nästkommande treårsperiod borde man kanske lyfta
              fram den här gruppen.
            </seg>
            <seg n="7d46d258">
              Jag upprepar helt enkelt mina frågor: Varför finns inte gruppen
              män som har sex med män med i årets överenskommelse med Sveriges
              Kommuner och Landsting om hivprevention eller med i förhandlingarna
              om kommande överenskommelser? Varför har inte det nationella hivrådet
              och de frivilliga organisationerna varit med i diskussionerna
              om framtagandet av överenskommelserna och deras inriktning?
            </seg>
          </u>
          <note type="speaker" n="dabb4791">
            Anf. 77 BÖRJE VESTLUND (S):
          </note>
          <u who="borje_vestlund_809cde" xml:id="i-fd1c63ebdaa89637-9" n="bebb4345">
            <seg n="5ee9b19d">
              Herr talman! Jag känner mig lite grann som en magister i dag,
              helt enkelt av den anledningen att jag tror att det är den tredje
              ministern med ansvar för just hiv och aids som jag har sagt detta
              till.
            </seg>
            <seg n="d273f2af">
              Det är så att man kan få sin smitta på tre olika sätt. Det ena
              är att man kommer hit med sin smitta. Man är oftast migrant, men
              det finns väl också någon mindre grupp. De andra är att man kan
              åka utomlands och få sin smitta och att man kan bli smittad i
              Sverige. Det är just de två sista grupperna som vi kan påverka.
              Det är där preventionen betyder någonting.
            </seg>
            <seg n="c73b7d17">
              Jag tror att man hade något jubileum, om det här nu är någonting
              att fira, men att det faktiskt är 30 år sedan smittan kom. Det
              är naturligtvis ingenting att fira men ändå något att notera.
              Fortfarande är det så att den grupp som vi faktiskt kan påverka
              med insatser från Sverige just är män som har sex med män. Det
              är inte så att vi kan få ned smittan bland de andra grupperna
              i särskilt hög utsträckning.
            </seg>
            <seg n="b601bb3d">
              Visserligen är gruppen heterosexuella som bor i Sverige överrepresenterad
              bland dem som åker utomlands och får sin smitta. Men det är ändå
              en förhållandevis liten grupp som får sin smitta utomlands. De
              flesta heterosexuella har kommit hit som migranter. Dem kan vi
              inte påverka med prevention, för de har ju redan fått sin smitta.
              Det är därför som det är lite konstigt att man har gått ifrån
              män som har sex med män, i synnerhet ur ett storstadsperspektiv.
            </seg>
            <seg n="c90e4f87">
              Man hade någonting tidigare som man kallade för storstadspengar.
              Det har man ändrat på nu. Det kan vi ha olika uppfattningar om.
              Men det är ändå där som vi faktiskt kan göra skillnad. Vi kan
              inte göra skillnad när det gäller smittan om vi inte inriktar
              oss på män som har sex med män i det här sammanhanget.
            </seg>
            <seg n="a5eafab2">
              Sedan är det så att man ska lägga ned arbete på alla de här grupperna,
              men om vi pratar prevention är det den gruppen som vi kan lägga
              ned lite tid på.
            </seg>
            <seg n="0af1c999">
              Jag lämnade i flera år en motion jag har nog för avsikt att väcka
              den igen om just att man borde ha en ny hivstrategi. Delvis har
              vi fått den genom att man har sagt att man ska halvera. Men det
              borde också finnas mer av att det måste vara rimligt att hitta
              nya strategier för hur man ska nå ut.
            </seg>
            <seg n="de64fb7a">
              Jag kan ta ett exempel från tidigt 80-tal, när man kom på att
              det faktiskt fanns män som hade sex med män men inte ens erkände
              det för sig själva. Då tog man fram en särskild liten dekal, ett
              mycket enkelt budskap, som kunde sättas upp på sådana platser
              där män träffade andra män.
            </seg>
            <seg n="31c5e6d9">
              Det var ett exempel, men jag tror att det finns ny teknik i dag.
              Det finns nya metoder och jag tror att man måste fortsätta utveckla
              de metoderna. Därför tror jag att det behövs en politik för att
              just förändra detta. Halveringen är ett väldigt bra mål, men jag
              tror fortfarande att man då måste arbeta där det går att påverka,
              inte där det inte går att påverka.
            </seg>
            <seg n="3511dbbe">
              Nu hoppas jag slippa vara magister för nästa minister med ansvar
              för det här området.
            </seg>
          </u>
          <note type="speaker" n="6fcf93df">
            Anf. 78 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-43684bf992305756-4" n="38f310eb">
            <seg n="1eb07d25">
              Herr talman! Först och främst samtalar vi om en otroligt allvarlig
              fråga, även om vi har sett en fenomenalt glädjande utveckling
              av det som för, som Börje Vestlund sade, 30 år sedan, när vi noterade
              och förstod vad som höll på att hända, var förknippat med en ganska
              snabb död. Det kan nu behandlas och kontrolleras, vilket gör att
              många människor lever ett långt och rikt liv även efter det att
              smittan har inträffat. Det är fantastiskt och glädjande.
            </seg>
            <seg n="cd97bb8d">
              Likafullt är det naturligtvis så att vi behöver fortsätta preventionsarbetet.
              Det är av jättestor betydelse. Hur det än är sätter smittan ned
              livskvaliteten. Det bygger i regel på att man har en livslång
              och ganska tuff läkemedelsbehandling, och vi behöver naturligtvis
              göra ytterligare insatser på det här området.
            </seg>
            <seg n="92139bbe">
              Jag vet inte om det är så att jag är alldeles oklar eller särdeles
              snäll i det här svaret som gör att det missförstås. Det jag vill
              säga är att vi redan har en överenskommelse som löper över flera
              år som gör att en prioriterad grupp är män som har sex med män.
              Den behöver vi inte fatta beslut en gång till om, för den överenskommelsen
              rullar år från år. Jag vet att andra har missförstått det här
              tidigare också och jag har försökt förklara vad som gäller. Den
              överenskommelsen har vi och den rullar under tre år.
            </seg>
            <seg n="ac031201">
              Nu diskuterar vi vad vi har gjort utöver det. Och utöver det
              har vi, utifrån vetenskapsmännens och -kvinnornas kunnande, sagt
              att bland migranter och i andra grupper med utländsk bakgrund
              anmäls flest antal nysmittade. Då kan man som Börje Vestlund säga
              att för dem som redan är smittade är det för sent med prevention.
              Ja, men vi vet ju att det är den som är smittad som kan föra smittan
              vidare. Därför handlar det om att hjälpa och stödja dem på olika
              sätt så att de inte för smittan vidare. Det är ju enbart den som
              är smittad som kan smitta vidare. Därför måste vi jobba med dem
              och den grupp som vi nu har den snabbaste ökningen i.
            </seg>
            <seg n="0ce049ae">
              Jag ska vara lite tydligare när det gäller själva frågorna i
              Teres Lindbergs interpellation, eller snarare svaren på dem. Hon
              har två frågor. Varför finns inte gruppen män som har sex med
              män med i årets överenskommelse eller med i förhandlingen om kommande
              överenskommelse?
            </seg>
            <seg n="8da2d1d4">
              Svaret är helt enkelt att det finns en överenskommelse som rullar
              vidare. Vi har det redan i dag.
            </seg>
            <seg n="5317e50d">
              Den andra frågan: Varför har inte Nationella hivrådet och de
              frivilliga organisationerna varit med i diskussionen om framtagande
              av överenskommelserna och deras inriktning? Det är ett myndighetsutövande.
              Det är myndigheter som fördelar pengarna. Det är den ordning vi
              har i Sverige.
            </seg>
            <seg n="47095255">
              Sedan är det självklart att det löpande sker en dialog. Jag har
              ju i mitt svar relativt ingående beskrivit de här organisationssamråden
              och annat som görs för att man hela tiden ska ha ett erfarenhets-
              och kunskapsutbyte. Jag tror inte och myndigheterna tror inte
              att de sitter på all världens kunskap. Det finns av flera olika
              skäl ett enormt värde i att samarbeta med frivilligorganisationerna,
              dels för att de är bärare av ett kunnande som kanske inte finns
              någon annanstans, dels för att de når ut till grupper som myndigheter
              ibland kanske har svårare att nå. Det gäller att använda detta
              också av väldigt praktiska skäl. Och delaktighet är i sig alltid
              av väldigt stor betydelse, särskilt när det gäller så här allvarliga
              ting förstås.
            </seg>
          </u>
          <note type="speaker" n="346319ba">
            Anf. 79 TERES LINDBERG (S):
          </note>
          <u who="teres_lindberg_5962f9" xml:id="i-9da6a0c9edb47020-1" n="428ec477">
            <seg n="f6cfe3c0">
              Herr talman! Problemet, socialministern, är snarare att man har
              tagit bort den här gruppen. Den har funnits med som prioriterad
              i tidigare överenskommelser, och nu finns den inte med.
            </seg>
            <seg n="7bfbd3f0">
              Jag hoppas ändå på det du säger här och det du skriver i ditt
              svar, att det här är en viktig grupp. Det är vi överens om. Men
              jag kan faktiskt läsa mellan raderna att man ska försöka lyfta
              fram den här gruppen i nästkommande överenskommelse för 20102014.
              Där ser jag själva problemet.
            </seg>
            <seg n="69cd2791">
              Det blir lite märkligt när det hänvisas till att man ska söka
              projektpengar för att jobba med gruppen män som har sex med män
              när det inte ska vara en mer generellt prioriterad grupp. Det
              känns lite märkligt om man gör en sådan förskjutning, lyfter bort
              dem som prioriterad grupp och sedan säger: Ni får söka projektpengar.
              Det är väl å ena sidan bra att de kan göra det. Å andra sidan
              borde de kanske, när man gör en sådan förskjutning, vara med i
              en dialog inför framtagandet av de här överenskommelserna.
            </seg>
            <seg n="a9d41f91">
              Det har gjorts en förändring här, att man helt enkelt har lyft
              bort den prioriterade gruppen, som har varit med i tio överenskommelser
              men inte längre finns med.
            </seg>
            <seg n="cbb3becc">
              Jag hoppas verkligen att man fortsättningsvis i de kommande överenskommelserna
              och i de diskussioner man har med Sveriges Kommuner och Landsting
              lyfter fram den här gruppen som prioriterad, för jag tror att
              det är väldigt angeläget.
            </seg>
          </u>
          <note type="speaker" n="7db67ad2">
            Anf. 80 BÖRJE VESTLUND (S):
          </note>
          <u who="borje_vestlund_809cde" xml:id="i-fd1c63ebdaa89637-10" n="bebb4345">
            <seg n="ab41031a">
              Fru talman! Om jag ska säga någonting som inte är glädjande i
              det här sammanhanget är det att det har gått så lång tid att de
              som fick bromsmedicinerna börjar dö i sviterna av just de medicinerna.
              De fick dem ganska många år efter att de blev smittade och var
              beredda på att dö.
            </seg>
            <seg n="347ea59e">
              Sammanfattningsvis måste man ha klart för sig att vad vi än säger
              och vad än siffrorna visar måste man läsa statistiken väldigt
              noga, av den anledningen att det under lång tid framåt kommer
              att vara så att gruppen män som har sex med män är överrepresenterad.
            </seg>
            <seg n="84182ed7">
              Jag tror också en annan sak. Det gäller att arbeta med att hitta
              smittan hos migranterna. Det har ju visat sig att mellan varven
              har smittan spridits, visserligen i en begränsad grupp under en
              begränsad tid, utan att man har varit medveten om sin smitta.
              Då kan man koppla in det på vilka konsekvenserna har varit, men
              det är snarare män som har sex med män som inte går och testar
              sig därför att de inte vill veta. Det kan vi ta i en annan debatt
              jag kanske ska gå hem och skriva en interpellation.
            </seg>
          </u>
          <note type="speaker" n="8e93dcd2">
            Anf. 81 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-43684bf992305756-5" n="38f310eb">
            <seg n="4433382b">
              Fru talman! Det känns inte som att jag når fram fullt ut med
              det som jag vill säga till Teres Lindberg. Jag kan läsa i det
              tredje stycket i mitt svar, andra meningen, där det står så här:
              I 2010 års överenskommelse kom parterna överens om att avsätta
              medel för projekt som är riktade till MSM och unga vuxna för projekt
              som löper under en treårsperiod.
            </seg>
            <seg n="b4aafadd">
              Det går alltså medel till det här området. Teres Lindberg sade
              ändå i sitt tidigare inlägg att det är grupper som inte längre
              finns med. Svaret är att de finns med i den överenskommelse som
              vi har slutit för tre år. Och vi gör ytterligare satsningar. Därutöver
              gör vi satsningar särskilt på migranter och andra grupper med
              utländsk bakgrund. Jag skriver också: Det är här viktigt att ta
              i beaktande att det var fullt möjligt att ansöka om projekt som
              berör MSM-grupper inom detta område.
            </seg>
            <seg n="aa411a4c">
              Det finns alltså där. Och detta är naturligtvis någonting som
              vi kommer att fortsätta att satsa på, eftersom vi tror att det
              spelar en jättestor roll för smittspridningen. Varje person som
              inte blir smittad är naturligtvis en jättestor vinst på det mänskliga
              planet men förstås också ekonomiskt.
            </seg>
          </u>
          <note n="5105d998">
            Överläggningen var härmed avslutad.
          </note>
          <note n="3a8b2ca7">
            16 § Svar på interpellation 2010/11:412 om behovet av en svensk
            SRHR-strategi
          </note>
          <note type="speaker" n="3ce5486a">
            Anf. 82 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-43684bf992305756-6" n="38f310eb">
            <seg n="a26ad3a7">
              Fru talman! Teres Lindberg har frågat mig om jag har för avsikt
              att lägga fram en nationell strategi för sexualitet och reproduktiv
              hälsa och rättigheter (SRHR) och på vilket sätt jag säkerställer
              att alla i Sverige har samma tillgång till sexuell och reproduktiv
              hälsa och därtill hörande hälso- och sjukvård.
            </seg>
            <seg n="4e5b9e16">
              Jag vill först och främst understryka att för att framgångsrikt
              förebygga och främja hälsa på SRHR-området krävs det en samverkan
              mellan flera olika aktörer. Myndigheter, landsting, skola och
              ideella organisationer är alla viktiga beståndsdelar i detta arbete.
            </seg>
            <seg n="061ac8ee">
              Regeringen har vidtagit flera åtgärder för att förbättra och
              stödja insatser kopplade till SRHR-frågor.
            </seg>
            <seg n="91a8fe1c">
              Den nationella strategin mot hiv/aids och vissa andra smittsamma
              sjukdomar (regeringens prop. 2005/06:60) är en samlad strategi
              för samhällets insatser för att förebygga spridning och minska
              konsekvenserna av hivinfektion och andra sexuellt överförbara
              och blodburna sjukdomar.
            </seg>
            <seg n="7987caf9">
              Socialstyrelsen har haft i uppdrag från regeringen att ta fram
              en vägledning för riktade preventiva insatser gentemot ungdomar
              och unga vuxna inom området hiv och sexuellt överförbara infektioner,
              inkluderat sex- och samlevnadsinformation. Vägledningen ger det
              förebyggande arbetet inom hälso- och sjukvården ett tydligare
              innehåll och en struktur. Socialstyrelsen har dessutom tagit fram
              en nationell handlingsplan för klamydiaprevention som syftar till
              att stärka det hälsofrämjande och förebyggande arbetet. Många
              av de åtgärder som föreslås i handlingsplanen kan användas i det
              förebyggande arbetet mot spridningen av hiv och övriga sexuellt
              överförbara infektioner samt oönskade graviditeter.
            </seg>
            <seg n="79cca01d">
              Härutöver har Statens skolverk haft regeringens uppdrag att erbjuda
              fortbildningsinsatser om sex- och samlevnadsundervisningen för
              personal i grund- och gymnasieskolan i syfte att främja jämställdhet.
            </seg>
            <seg n="1b6a8529">
              Regeringen gav år 2010 Socialstyrelsen och Smittskyddsinstitutet
              i uppdrag att genomföra en nordisk konferens om prevention av
              oönskade graviditeter och om sexuell och reproduktiv hälsa. Syftet
              med konferensen var att experter på hälso- och sjukvårdsområdet
              skulle få en möjlighet att utbyta kunskaper och erfarenheter för
              att vidare effektivisera det preventiva arbetet mot exempelvis
              oönskade graviditeter.
            </seg>
            <seg n="1bf99237">
              Konferensen som ägde rum i november förra året ska ses som ett
              viktigt avstamp inför det fortsatta arbetet på området. En central
              fråga blir att ta ställning till i vilka former detta arbete ska
              bedrivas vidare.
            </seg>
            <seg n="0357671e">
              Ett av målen för hälso- och sjukvården i Sverige är enligt 2
              § i hälso- och sjukvårdslagen en god hälsa och en vård på lika
              villkor för hela befolkningen. Landstingen och kommunerna har
              ett långtgående självstyre som innebär att de kan anpassa sin
              verksamhet till de lokala och regionala förutsättningar som finns.
              De regionala skillnader som förekommer medför att utbudet av hälso-
              och sjukvårdstjänster kan variera runt om i landet.
            </seg>
            <seg n="6d31339f">
              Mot denna bakgrund tillsatte regeringen i mars 2011 en utredning
              som ska lämna förslag på hur patientens ställning inom och inflytande
              över hälso- och sjukvården kan stärkas. Till utredningens uppgifter
              hör bland annat att föreslå hur regionala skillnader i vårdinnehåll
              och vårdresultat kan uppmärksammas och hanteras så att kvinnor
              och män i alla åldrar i hela befolkningen erbjuds en likvärdig
              och jämlik tillgång till vård av god kvalitet.
            </seg>
            <seg n="0c57212a">
              Sammantaget är min förhoppning att nämnda åtgärder ska skapa
              goda förutsättningar för hela befolkningen att få en likvärdig
              tillgång till en sexuell och reproduktiv hälsa och rättigheter
              och därtill hörande hälso- och sjukvård av god kvalitet.
            </seg>
          </u>
          <note type="speaker" n="8dc3740b">
            Anf. 83 TERES LINDBERG (S):
          </note>
          <u who="teres_lindberg_5962f9" xml:id="i-9da6a0c9edb47020-2" n="428ec477">
            <seg n="ebc2059b">
              Fru talman! Tack så mycket för svaret!
            </seg>
            <seg n="3036ea08">
              Sverige har en lång tradition av att jobba just med sexuell och
              reproduktiv hälsa och rättigheter. Trots det är siffrorna för
              könssjukdomar och oönskade graviditeter ganska höga. I dag är
              det landstingen som utformar SRHR-strategier och SRHR-policyer,
              men det finns inga riktlinjer för vad de ska innehålla. Det märks
              ganska tydligt när man tittar på hur de olika landstingen hanterar
              dem.
            </seg>
            <seg n="e2d0a2cc">
              Till exempel kostar p-piller i ett landsting mer än i andra.
              En del ungdomsmottagningar stänger över sommaren. Vi kan förvänta
              oss en fantastisk sommar, och det kanske är då som kärleken spirar
              allra mest och behovet av att besöka en ungdomsmottagning allra
              störst, där man har fokus på den unga gruppen. Här ser det väldigt
              olika ut. I Helsingfors, där jag bor, kan köerna vara upp till
              tio veckor för att få en tid på en ungdomsmottagning.
            </seg>
            <seg n="db792034">
              Det är egentligen inte rimligt, och därför borde man ta fram
              en policy eller en nationell strategi för detta. Statens folkhälsoinstitut
              föreslog att man skulle få i uppdrag att ta fram en SRHR-strategi
              för dessa frågor så att det blir mer jämlikt över landet. Jag
              anser att detta behov är väldigt stort.
            </seg>
            <seg n="66e278fe">
              Det är fantastiskt många bra saker som ministern berättar om
              i sitt svar på min interpellation, men han svarar egentligen inte
              på frågan om han har för avsikt att lägga fram en nationell SRHR-strategi.
              Ministern rabblar upp en massa saker i svaret i stället för att
              säga att han inte tänker lägga fram en sådan här strategi. Jag
              tycker att det är ganska tråkigt, inte minst när RFSU, som är
              väldigt engagerad i dessa frågor, ställer de här kraven och tydligt
              ser olikheterna över landet.
            </seg>
            <seg n="84e3f217">
              Om ministern menar att han inte tänker lägga fram någon strategi
              är det bättre att han säger det så att vi vet hur regeringen jobbar
              och vilka avsikter ni har.
            </seg>
          </u>
          <note type="speaker" n="4801a159">
            Anf. 84 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-43684bf992305756-7" n="38f310eb">
            <seg n="8a854c57">
              Fru talman! Genom den indelning vi har i Sverige har vi alltid
              ett problem genom att det är många olika huvudmän. Hur man än
              skär tillvaron kommer det nästan alltid att finnas gränser och
              olika huvudmannaskap av olika slag.
            </seg>
            <seg n="7a5bb20e">
              Här är det tydligt att det fordras mångas medverkan för att lyckas
              väl. Vi har till exempel kommunernas ansvar när det gäller skolan.
              Skolan är det som möter barn och ungdomar obligatoriskt, vilket
              gör att skolan har goda möjligheter att inom en väl fungerande
              sex- och samlevnadsundervisning förmedla kunskap men också skapa
              en plattform för viktiga samtal med och mellan ungdomar omkring
              de här viktiga frågorna.
            </seg>
            <seg n="ab4f6b97">
              Vi har landstingens roll, och vi har ungdomsmottagningarna, som
              är nycklar i sammanhanget. Vi vet att det finns ett bekymmer det
              är inte ett problem att många tjejer går dit, men det är problem
              att alltför få killar går till ungdomsmottagningarna. Oftast är
              det stor skillnad mellan könen när det gäller närvaro där. Det
              kan i värsta fall spegla ansvarsfördelningen mellan parterna i
              ett förhållande, vilket i så fall är dystert. Vi måste bli bättre
              på att nå killar eller män i det här sammanhanget.
            </seg>
            <seg n="13315672">
              Jag ska påminna om det som vi har startat i form av umo.se, det
              vill säga ungdomsmottagning på nätet, som är en möjlighet för
              den som kan ha långt till en ungdomsmottagning men också för den
              som kan tycka att det är lite genant att öga mot öga möta en annan
              människa. Via nätets verktyg kan man ställa frågor och, om det
              krävs, slussas vidare till kunnig personal som man kan möta.
            </seg>
            <seg n="c3d189e6">
              Teres Lindberg ställer två konkreta frågor. Den första är om
              jag har för avsikt att lägga fram en nationell SRHR-strategi.
            </seg>
            <seg n="fb3b0626">
              Vi har inte sagt att vi ska publicera en strategi på det sättet.
              Däremot har vi vidtagit många åtgärder som tillsammans bildar
              en strategi, ett sätt att ta sig an problematiken. Vi försöker
              åstadkomma ett samarbete över de olika befogenhetsgränserna, så
              att vi också kan samarbeta med kommuner och landsting och använda
              ny teknik, som jag nämnde, för att kunna ta oss an de här frågorna.
            </seg>
            <seg n="0e8dc737">
              Den andra frågan i interpellationen var: På vilket sätt säkerställer
              socialministern att alla i Sverige har samma tillgång till sexuell
              och reproduktiv hälsa och där tillhörande hälso- och sjukvård?
            </seg>
            <seg n="ee73e79b">
              Jag har försökt beskriva det genom det jag sade nu och det som
              finns i svaret.
            </seg>
            <seg n="122c0e5a">
              Detta är väl ett område där vi aldrig kan säga att vi gör nog.
              Det kommer alltid att kunna göras mer. Genom jämförande studier
              kan vi se ganska stora skillnader mellan till exempel olika landsting
              eller olika kommuner och därmed skillnader i vad som erbjuds invånarna,
              inte minst de unga invånarna.
            </seg>
            <seg n="43f215db">
              Vi kan behöva förstärka i de sammanhang där man inte har prioriterat
              detta tillräckligt. Detta är i första hand en fråga som rör sådant
              som kan leda till sjukdomar, som är viktiga att förebygga ur mänsklig
              synvinkel. Men det finns också en ekonomisk aspekt. Den är underordnad
              men spelar naturligtvis en roll. Det finns pengar att spara på
              att arbeta förebyggande. Jag tror också att det visar sig i de
              sammanhang där man har jobbat mer målmedvetet i förhållande till
              dem som har haft en mindre dedikerad attityd.
            </seg>
          </u>
          <note type="speaker" n="78d75079">
            Anf. 85 TERES LINDBERG (S):
          </note>
          <u who="teres_lindberg_5962f9" xml:id="i-9da6a0c9edb47020-3" n="428ec477">
            <seg n="863c45a5">
              Fru talman! Ministern lyfter själv fram problemen på området,
              att det egentligen inte finns ett sammanhållet politikområde.
              Men jag anser att sex är politik och att vi borde ha ett politikområde
              som vi kallar sexualpolitik. Nu är det splittrat på olika departement,
              olika ministrar och olika utskott.
            </seg>
            <seg n="2a193cd6">
              Precis som ministern säger är skolans ansvar jätteviktigt, men
              skolan kan inte ta det enhetliga ansvaret för sexualundervisningen
              gentemot gruppen ungdomar till exempel, eftersom skolan inte klarar
              av det.
            </seg>
            <seg n="e22ad9bf">
              Jag vet inte om ministern själv har varit med på någon sexualundervisning.
              Jag har varit det, och mina barn har också varit det. De kan berätta
              om precis samma upplevelser som jag hade, hur pinsamt det var
              när samhällskunskapsläraren skulle stå där och berätta om hur
              det går till när man föder barn och så vidare. Därför behövs det
              proffs på det här området. En nationell strategi skulle kunna
              vara något som faktiskt ger skolorna möjlighet att använda proffs
              på det området, till exempel ungdomsmottagningarna.
            </seg>
            <seg n="ecab20d9">
              Jag är också glad för att ministern nämner umo.se, den ungdomsmottagning
              som finns på nätet. Om man söker lite där kan man konstatera att
              om man bor i Pajala kommun måste man åka 15 mil till Gällivare
              kommun för att kunna besöka en ungdomsmottagning. Det är inte
              så himla lätt om man är 15 år och har behov av p-piller, till
              exempel. Beträffande Helsingfors kan man, om man genom umo.se
              försöker boka tid på en ungdomsmottagning, se att det är många
              veckor fram i tiden.
            </seg>
            <seg n="940aa5bc">
              Ganska generellt över landet har ungdomsmottagningarna öppet
              bara dagtid, alltså inte de tider då unga har möjlighet att besöka
              en ungdomsmottagning.
            </seg>
            <seg n="7cccae02">
              Det gör att det blir väldigt svårt. Att besöka en gynekolog eller
              få preventivmedel utskrivet för en ung person som aldrig har gjort
              det förut är ett stort steg att ta in i vuxenlivet. Om man då
              ska behöva transportera sig 15 mil eller om man inte får en tid
              just när man behöver den är det inte helt lätt.
            </seg>
            <seg n="a01c945a">
              En nationell strategi skulle kunna ge unga människor rättigheterna
              att faktiskt få möjligheter genom att kommuner och landsting,
              framför allt landstingen, jobbar med att prioritera tillgängligheten
              för unga människor.
            </seg>
            <seg n="1a5cc293">
              Som det ser ut i dag finns det enorm svarthandel av p-piller.
              Det är absolut inte bra. Unga människor köper och säljer av varandra,
              de beställer svart på nätet, de beställer kopior och så vidare.
              Här behövs det verkligen kontroll. Detta om något är ju en hälsofråga,
              där unga människor redan från början hamnar snett på grund av
              pinsamheten eller svårigheten att få en tid på en ungdomsmottagning.
              Det är jätteviktiga frågor där det borde finnas en form av nationell
              likabehandling som inte finns i dag.
            </seg>
            <seg n="23a8e18c">
              Jag tycker att regeringen och ministern har ett stort ansvar.
              En nationell strategi för detta skulle verkligen kunna underlätta
              också för unga människor och de intressegrupper som finns runt
              omkring att ställa krav på likabehandling.
            </seg>
          </u>
          <note type="speaker" n="e3a45f0d">
            Anf. 86 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-43684bf992305756-8" n="38f310eb">
            <seg n="576b8d7b">
              Fru talman! Jag önskar att jag delade Teres Lindbergs oerhört
              starka tro på att nationella strategier löser avståndsproblem
              och att det blir kvällsöppet på ungdomsmottagningar av det skälet.
            </seg>
            <seg n="fa84aedc">
              Vi har i Sverige något som man i den här rollen ibland kan beklaga,
              nämligen något som vi kallar kommunalt självstyre. Det innebär
              att det ansvar som ligger på kommuner och landsting ska de ta.
              Vi ska inte lösa problemen åt dem, utan de har ansvar och befogenheter.
            </seg>
            <seg n="698c9c81">
              Det finns alltid ett grått fält där man kan landa på både det
              ena och det andra. Ibland arbetar Socialstyrelsen fram till exempel
              riktlinjer till hjälp när det gäller sjukdomsgrupper eller annat.
              Men det är inte självklart att vi ska ta över alla dessa verksamheter,
              till exempel när det gäller skolan.
            </seg>
            <seg n="3d27efd5">
              Jag har gissningsvis samma erfarenheter som Teres Lindberg av
              skolan. Det var inte där man lärde sig något, om man säger så.
              Det berodde bland annat på att lärarna var väldigt dåligt förberedda
              och rustade för den uppgift som de hade.
            </seg>
            <seg n="21af05b8">
              Jag hoppas att vi genom åtgärder kan åstadkomma förbättringar
              framöver, så att man får en större del av lärarutbildningen som
              ligger på det här. Men jag tycker också att det många gånger är
              en bra poäng om inte lärarna är perfekta på det här området att
              ta in till exempel erfarna barnmorskor för att bedriva den här
              undervisningen. De är ofta oerhört kunniga och blir inte så generade
              som lärarna ofta blir inför den här situationen. De kan göra ett
              väldigt bra jobb, och det kommer in ytterligare en person i skolans
              värld, vilket jag tror är bra.
            </seg>
            <seg n="1614c195">
              Beträffande kvällsöppet på ungdomsmottagningar är min erfarenhet
              att man på många håll jobbar med det alltmer. Det tror jag är
              väldigt bra, för det gäller naturligtvis att kunna nå ungdomar
              när de finns tillgängliga. Har man långa skoldagar och kanske
              långa resor är det klart att det underlättar om det kan vara öppet
              även kvällstid.
            </seg>
            <seg n="d8fb90cb">
              Den som behöver p-piller behöver i regel inte åka 15 mil för
              att få det det kan man få ordnat på en vårdcentral. Men för att
              få det bemötande och den behandling som finns på en ungdomsmottagning
              ska det naturligtvis vara en ungdomsmottagning, som är specialiserad.
            </seg>
            <seg n="4256a7b7">
              Sammantaget kan jag säga att vi jobbar brett med detta. Vi har
              ett samarbete som säkert går att utveckla med landsting och kommuner
              för att bättre använda skolans resurser och för att ännu bättre
              använda ungdomsmottagningarna och driva på för att de ska bli
              fler.
            </seg>
            <seg n="a6fbf19d">
              Här skulle jag vilja passa på att uppmana alla landsting att
              tänka igenom hur det ser ut, inventera behov och arbeta mer aktivt
              på det här området, för här ser det väldigt olika ut över landet.
            </seg>
            <seg n="8d6c883e">
              Med det sagt ställer jag mig ändå lite tveksam till om ytterligare
              ett dokument kommer att lösa de här problemen. Jag tror att det
              handlar om konkreta åtgärder, om hårt arbete, om att få med landstingen
              ännu bättre på det här tåget och om fortsatta förändringar i skolans
              värld för att skolan, som ju möter alla barn och ungdomar på obligatorisk
              basis, ska utnyttja den positionen bättre än vad man hittills
              har gjort.
            </seg>
          </u>
          <note type="speaker" n="e4481f33">
            Anf. 87 TERES LINDBERG (S):
          </note>
          <u who="teres_lindberg_5962f9" xml:id="i-9da6a0c9edb47020-4" n="428ec477">
            <seg n="db5d395e">
              Fru talman! Det är behjärtansvärt att ministern uppmanar landstingen
              att göra mer. Men det är just detta frågan handlar om. Det handlar
              om att visa politisk vilja. Det är det regeringen kan göra, har
              möjlighet att göra och borde göra, enligt min åsikt.
            </seg>
            <seg n="3a57b5ac">
              Att göra ingenting ger inga resultat alls. Och att uppmana lite
              grann i en talarstol tror jag faktiskt inte resulterar i någonting.
              Det är därför en strategi behövs. Att, som i ditt svar, hänvisa
              till den nationella handlingsplanen för klamydiaprevention känns
              direkt främmande. Jag har till exempel svårt att se att RFSU skulle
              tycka att det är ett bra dokument att använda för att jobba mer
              med ungdomsmottagningar.
            </seg>
            <seg n="e6473593">
              Jag tycker att det är lite tråkigt, och det känns verkligen att
              ministern inte har någon politisk vilja här.
            </seg>
            <seg n="1900991e">
              Om man till exempel skulle få ned antalet oönskade graviditeter
              skulle det leda till stora samhällsekonomiska vinster. Vi har
              alltså mycket att vinna på det här området om det bara visas lite
              mer politisk vilja.
            </seg>
          </u>
          <note type="speaker" n="c18499ba">
            Anf. 88 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-43684bf992305756-9" n="38f310eb">
            <seg n="9bd2b683">
              Fru talman! Beskrivningen, att göra ingenting, är naturligtvis
              alldeles felaktig. Hela mitt svar och det som vi har resonerat
              om handlar om en bred palett av åtgärder som faktiskt görs, och
              mycket görs ute i Kommun- och landstingssverige omkring de här
              frågorna.
            </seg>
            <seg n="ef326f61">
              Mer behöver göras, men jag är långt ifrån säker på att det behövs
              ytterligare ett papper för att åstadkomma den skillnaden. Jag
              tror att det behövs mer av attityd och mer av idogt arbete för
              att se till att genomföra detta. Det handlar också om ekonomiska
              prioriteringar ute i landstingen. Vi kan inte göra dem åt landstingen.
              De gör dem själva.
            </seg>
            <seg n="5f4d8062">
              Det här är ett område som jag tycker att man ska titta väldigt
              noga på för att se vad man kan göra för att möta den okunskap
              som ibland finns och bristen på plattformar för att samtala. Det
              gäller inte minst plattformar för unga personer där de kan samtala
              med någon annan vuxen än de egna föräldrarna omkring frågor som
              kan vara lite genanta och lite besvärliga att prata om. Det behövs
              fler sådana.
            </seg>
          </u>
          <note n="5105d998">
            Överläggningen var härmed avslutad.
          </note>
          <note n="c2e51b48">
            17 § Svar på interpellation 2010/11:416 om cancervården
          </note>
          <note type="speaker" n="217ac84e">
            Anf. 89 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-43684bf992305756-10" n="38f310eb">
            <seg n="e3999868">
              Fru talman! Lena Hallengren har frågat mig om jag kommer att
              överväga en tydligare implementering av de nationella riktlinjerna
              och koppla detta till framtagande av nationella vårdprogram för
              de vanligaste cancersjukdomarna.
            </seg>
            <seg n="972bed79">
              Utredningen En nationell cancerstrategi lämnade i betänkandet
              En nationell cancerstrategi för framtiden (SOU 2009:11) förslag
              till en strategi för den framtida cancervården med inriktning
              på bland annat förebyggande arbete, tidig upptäckt, diagnostik,
              behandling, palliativ vård, kunskapsbildning och kunskapsspridning.
              Mot bakgrund av förslagen i betänkandet har regeringen vidtagit
              flera åtgärder för att möta de framtida behoven och utmaningarna
              inom cancerområdet.
            </seg>
            <seg n="51616f67">
              För åren 20102012 har vi avsatt totalt 227 miljoner kronor för
              arbetet med cancerstrategin. Regeringen har bland annat genom
              överenskommelser med SKL kommit överens om ett flertal utvecklingsarbeten,
              exempelvis försöksverksamhet för en patientfokuserad och sammanhållen
              cancervård, insatser för att minska tobaksrökningen och kartläggning
              av de olika screeningverksamheterna.
            </seg>
            <seg n="a3175da8">
              Våra myndigheter har också ett flertal uppdrag inom strategin.
              Socialstyrelsen kartlägger till exempel väntetider i cancervården
              och arbetar fram en patientenkät som ska användas för att utveckla
              cancervården.
            </seg>
            <seg n="63ce2ebf">
              En av de viktigaste beståndsdelarna i den nationella cancerstrategin
              är utvecklandet av regionala cancercentrum, RCC. Utvecklingen
              av RCC är det strategiskt och långsiktigt viktigaste förslaget
              för cancervården i ett framtidsperspektiv eftersom det på ett
              konkret sätt avser att stärka kunskapsbildning och kunskapsspridning
              i cancervården.
            </seg>
            <seg n="5fd480f1">
              Regeringens målsättning är att strategin som helhet, och särskilt
              de nya RCC som utvecklas, ska leda till att de omotiverade stora
              skillnader i behandlingsresultat och överlevnad som i dag finns
              i den svenska cancersjukvården ska minska väsentligt. Nationella
              riktlinjer, vårdprogram och öppna jämförelser är betydelsefulla
              instrument för verksamhetsutveckling och kvalitetssäkring av cancervården.
              De är också viktiga beståndsdelar i arbetet med att minska skillnaderna
              i vården.
            </seg>
            <seg n="06af1175">
              Socialstyrelsen har under senare år utarbetat nationella riktlinjer
              för de fyra största cancergrupperna, bröst-, prostata-, kolorektal-
              och lungcancer. Socialstyrelsen håller just nu på att uppdatera
              de tre förstnämnda riktlinjerna. Riktlinjerna för lungcancervården
              är nya för i år. I dessa riktlinjer har Socialstyrelsen valt att
              redovisa ett pilotprojekt med målnivåer till indikatorerna. Med
              målsatta indikatorer får hälso- och sjukvården tydliga och mätbara
              mål för kvalitet att arbeta mot. Vi har förhoppningar om att Socialstyrelsen
              ska fortsätta arbetet med att ta fram målnivåer inom fler cancerområden.
            </seg>
            <seg n="12452f73">
              Under 2011 kommer en särskild utgåva av Öppna jämförelser för
              cancersjukvården att presenteras. Målsättningen är att de öppna
              jämförelserna ska bidra till att regioner och landsting kan göra
              fördjupade analyser för att förbättra sina verksamhetsområden
              samt att stimulera regioner, landsting och verksamheter att lära
              av varandra. Tio cancersjukdomar kommer att ingå i den särskilda
              utgåvan. Socialstyrelsen arbetar även med att ta fram en fördjupad
              uppföljning med utgångspunkt i riktlinjerna för områdena bröst-,
              kolorektal-, prostata- och lungcancer. Rapporten ska kunna användas
              som underlag för analys och vid bedömning av hur riktlinjerna
              tillämpas och dess effekter på delar av den svenska cancersjukvårdens
              processer och resultat.
            </seg>
            <seg n="17cdd853">
              Behovet av att utarbeta inte bara regionala utan också nationella
              vårdprogram har blivit alltmer uppenbart. Regeringen har därför
              gett ett bidrag till SKL för ett arbete med att uppdatera och
              utveckla nationella vårdprogram på cancerområdet. Det gäller cancer
              i lever, gallvägar och gallblåsa, cancer i matstrupe och magsäck,
              maligna hjärntumörer, äggstockscancer, malignt melanom, psykosocialt
              omhändertagande av personer med cancer och palliativ vård.
            </seg>
            <seg n="e9527594">
              När det gäller den palliativa vården har Socialstyrelsen fått
              i uppdrag att utforma ett nationellt kunskapsstöd för god palliativ
              vård. I uppdraget ingår det bland annat att uppdatera och ta fram
              nationella riktlinjer och/eller annan vägledning för den palliativa
              vården i syfte att ge stöd för regionala och lokala vårdprogram
              och att utforma nationella indikatorer.
            </seg>
            <seg n="1bf5da13">
              Det är angeläget att det nationella kunskapsstödet utformas så
              att det stöder vårdgivarna i deras arbete med att tillämpa de
              nationella riktlinjerna, att det bland annat underlättar kunskapsstyrning,
              kunskapsspridning och kunskapsinhämtning. Det är dock till syvende
              och sist huvudmännen som har ansvaret för att riktlinjerna implementeras.
            </seg>
            <seg n="8ec1fa06">
              Jag vill avsluta med att nämna den utredning som regeringen tillsatte
              i våras som har i uppdrag att se över hur patientens ställning
              inom och inflytande över hälso- och sjukvården kan stärkas. Utredningen
              ska även ge förslag på hur regionala skillnader i vårdinnehåll
              och vårdresultat kan uppmärksammas och hanteras så att kvinnor
              och män i alla åldrar i hela befolkningen erbjuds en likvärdig
              och jämlik tillgång till vård av god kvalitet. Jag kommer att
              följa utredningens arbete med stort intresse.
            </seg>
          </u>
          <note n="5ca45be7">
            Då Lena Hallengren, som framställt interpellationen, anmält att
            hon var förhindrad att närvara vid sammanträdet medgav förste
            vice talmannen att Gunnar Sandberg i stället fick delta i överläggningen.
          </note>
          <note type="speaker" n="1ed3b9b3">
            Anf. 90 GUNNAR SANDBERG (S):
          </note>
          <u who="gunnar_sandberg_d88799" xml:id="i-8d3554887643191d-0" n="4976a1fc">
            <seg n="3b59c3b3">
              Fru talman! Tack för svaret, socialministern! Det var ett långt
              svar, men det är en allvarlig fråga.
            </seg>
            <seg n="0f8a786b">
              Att stödja utvecklingen av svensk cancervård är oerhört viktigt
              för framtiden. Det är en av de stora utmaningarna för svensk sjukvård.
            </seg>
            <seg n="d74c78df">
              Cancer är det värsta man kan drabbas av, åtminstone av de här
              vanliga sjukdomarna. Besked om cancer är svårt både för den som
              drabbas och för anhöriga. Jag tror att jag har sett någonstans
              att man, när man får beskedet att man har cancer, inom en minut
              hinner tänka: När kommer jag att dö? Hur kommer jag att klara
              mig?
            </seg>
            <seg n="a49040bc">
              Just då är det nog viktigt att man kan känna att man har en trygg
              sjukvård, en sjukvård som man kan lita på. Oavsett vad man heter,
              var man kommer ifrån och var man bor måste man känna att man är
              i de bästa händer och att man får en vård på lika villkor.
            </seg>
            <seg n="48df4abf">
              Vi kan vara överens om att den nationella cancerstrategin har
              gett och ger värdefulla bidrag för att stärka likvärdigheten i
              svensk cancervård. Ministern konstaterar att regeringen har gett
              ett flertal nya uppdrag om nationella vårdprogram på cancerområdet.
              Samtidigt kvarstår att det för bröstcancer finns ett nationellt
              vårdprogram medan det för prostatacancer, som är den vanligaste
              cancern och som skördar 2 500 människoliv om året, inte finns
              något nationellt vårdprogram. När kommer regeringen att ta initiativ
              för att få fram detta?
            </seg>
            <seg n="ea72f21d">
              Socialstyrelsen presenterade den 15 mars en rapport som visar
              att dödligheten i cancer, bland annat bröstcancer och prostatacancer,
              är kopplad till bostadsort och faktiskt i än högre grad till socioekonomiska
              faktorer.
            </seg>
            <seg n="02de23c4">
              Detta kostar människoliv. Det är alltså patientens utbildnings-
              och inkomstnivå som avgör dödligheten snarare än den medicinska
              diagnosen. Det kan knappast anses vara i linje med en nationell
              likvärdighet. Detta visar på behovet av till exempel vårdprogram
              som garanterar att patienten får tillgång till livsförlängande
              behandling till gagn för patientens livskvalitet och livslängd.
            </seg>
            <seg n="d9ee4f41">
              Men flera av de initiativ som ministern beskriver är steg på
              vägen. Frågan är om regeringen också är beredd att ta helhetsgreppet
              kring de vanligaste cancersjukdomarna i befolkningen. Kan vi räkna
              med att regeringen kommer att verka för att implementeringen av
              riktlinjer och tillgång till livsförlängande behandling blir likvärdig
              och inte beroende av bostadsort och samhällsklass?
            </seg>
          </u>
          <note type="speaker" n="69eae120">
            Anf. 91 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-43684bf992305756-11" n="38f310eb">
            <seg n="4fa8418e">
              Fru talman! Det finns all anledning att stryka under det Gunnar
              Sandberg sade inledningsvis. Fortfarande är ett cancerbesked för
              många förknippat med en dödsmärkning. Glädjande nog är utvecklingen
              fantastisk på området. Man kan nästan varje vecka läsa om nya
              fantastiska framsteg som sker. Häromdagen kom nya besked när det
              gäller framgångsrika behandlingsmetoder för just prostatacancer,
              en möjlighet att behandla på annat sätt med hjälp av läkemedel
              i stället för strålning som kan ge minst lika bra resultat. Det
              är glädjande.
            </seg>
            <seg n="3bd36ad9">
              Vi har ändå en situation där varje dag om jag minns siffrorna
              rätt 19 kvinnor nås av beskedet att de har bröstcancer. Varje
              dag nås någonstans mellan 25 och 30 män av beskedet att de har
              prostatacancer. Det här påverkar inte bara dem själva utan även
              många runt omkring. Det här är också en följd av något bra, nämligen
              att vi lever allt längre och att allt fler hinner få cancer innan
              vi avslutar våra dagar.
            </seg>
            <seg n="5b7048b0">
              Vi har valt ett unikt grepp med cancerstrategin. Det har varit
              ett arbete som har varit kantat med en del bekymmer. Först var
              det fråga om att få en bred uppslutning. Det har ifrågasatts varför
              just det här området och varför inte andra viktiga områden. Men
              någonstans måste man börja. Vi har fått en god uppslutning.
            </seg>
            <seg n="d44ccb62">
              De senaste besluten handlar bland annat om en överenskommelse
              med Sveriges Kommuner och Landsting om ett arbete som syftar till
              att klargöra på vilka nivåer som olika discipliner eller olika
              allvarliga sjukdomssituationer ska hanteras. Den ska vara färdig
              2013. Den blir otroligt viktig.
            </seg>
            <seg n="bf8389a4">
              Vi har fått något som liknar konsensus om idén att vi faktiskt
              inte kommer att klara av att upprätthålla världsklass på cancervården
              vid varje liten enhet i landet, utan vi kommer att tvingas koncentrera
              resurserna till färre platser för att där kunna erbjuda toppkvalitet.
              Sedan ska de fungera som kunskapsspridare i sina respektive regioner
              för att få en riktig spetskompetens där.
            </seg>
            <seg n="83a321f0">
              Vi har fattat beslut om att förbättra tillgången till patologer.
              Det har tillsatts en utredning. Det är ett område där vi annars
              kommer att möta en bristsituation framöver. Vi har alldeles nyss
              beslutat om en kurs i kommunikation för läkare och annan sjukvårdspersonal.
              Det handlar om att överföra tuffa besked, som man som läkare måste
              göra, på ett sådant sätt att mottagaren förstår och att överföringen
              sker på ett empatiskt och väl fungerande sätt. Där finns ett stort
              behov.
            </seg>
            <seg n="be9583d0">
              Vi kommer att fortsätta att arbeta metodiskt på området. Jag
              är glad att jag kan säga vad jag sade tidigare om de nationella
              riktlinjerna när det gäller de fyra största grupperna. De är nyss
              beslutade, vilket gör att vi har den modernaste kunskapen i riktlinjerna.
              I nästa steg av vårdprogrammet kommer ett stort antal grupper
              av cancerdiagnoser att tas med. Arbetet är ingalunda avslutat.
              Det fortsätter. Implementeringen ska ske hela vägen. Också där
              kommer dessa RCC att spela en viktig roll.
            </seg>
          </u>
          <note type="speaker" n="7740a194">
            Anf. 92 GUNNAR SANDBERG (S):
          </note>
          <u who="gunnar_sandberg_d88799" xml:id="i-8d3554887643191d-1" n="4976a1fc">
            <seg n="e71894c2">
              Fru talman! Tack, socialministern! Det är alldeles riktigt att
              vi botar allt fler cancerarter och att fler drabbas av cancer
              beroende på att de lever längre.
            </seg>
            <seg n="67ae15b0">
              När man drabbas är det viktigt att så snabbt som möjligt få åka
              till de ställen där det finns en professionell kunskap om olika
              cancersorter. Vi läser och hör alltför ofta att de som inte är
              nog påstridiga får vänta alldeles för länge. Det går åt ett håll.
            </seg>
            <seg n="7709cbd2">
              När vi jämför olika cancrar är det tydligt att vården av flera
              av dem, till exempel prostatacancer, har mycket att lära av bröstcancervården.
              Trots att dessa cancrar har samma prioriteringsgrad i Socialstyrelsens
              nationella riktlinjer och patienterna har samma rätt till livsförlängande
              behandling skiljer sig till exempel förekomsten och uppdateringen
              av nationella och regionala vårdprogram åt. Det visar att riktlinjer
              inte är nog. Är ministern beredd att göra riktlinjerna obligatoriska
              att följa och att styra vården och sjukvårdshuvudmännen så att
              likvärdig rätt till livsförlängande behandling faktiskt blir möjlig?
            </seg>
          </u>
          <note type="speaker" n="c8ccb313">
            Anf. 93 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-43684bf992305756-12" n="38f310eb">
            <seg n="2a2535d6">
              Fru talman! Det är naturligtvis obligatoriskt att följa riktlinjerna.
              Men samtidigt ska sägas att riktlinjer är just riktlinjer. Det
              gäller att möta en enskild patient där varje enskilt fall är unikt.
              Riktlinjer innebär vad som görs i normalfallet, men det gäller
              också att läkaren har den egna hjärnan påkopplad och gör bedömningar
              utifrån de individuella skillnader som kan finnas.
            </seg>
            <seg n="60b03be9">
              Riktlinjerna ska absolut gälla. De finns till för att de utgör
              bästa möjliga kunskap som finns. De ska användas som en ledstång
              i arbetet. Sedan ska den professionella bedömningen göras utifrån
              läkarens kunskaper om den enskilda patienten.
            </seg>
          </u>
          <note n="5105d998">
            Överläggningen var härmed avslutad.
          </note>
          <note n="e1883624">
            18 § Svar på interpellation 2010/11:417 om diabetikernas vård
            i vårdvalet
          </note>
          <note type="speaker" n="63f20f48">
            Anf. 94 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-43684bf992305756-13" n="38f310eb">
            <seg n="ecf65933">
              Fru talman! Gunnar Sandberg har frågat mig följande: Hur avser
              jag att stärka diabetikernas situation i primärvården så att de
              får optimal vård? På vilket sätt avser jag att säkerställa att
              vården rapporterar diabetikernas vårdresultat till det nationella
              diabetesregistret? Hur agerar jag för att sätta fokus på kvalitet
              och måluppfyllelse inom diabetesvården?
            </seg>
            <seg n="8f9e8654">
              Diabetes är en allvarlig sjukdom, som kan orsaka för tidig död
              genom hjärt-kärlsjukdomar. Vi vet via Nationella folkhälsoenkäten
              gjord av Folkhälsoinstitutet att ca 5 procent av kvinnorna och
              7 procent av männen i åldern 18 till 84 år har diabetes.
            </seg>
            <seg n="305fcd14">
              Staten har tagit ett tydligt ansvar för att patienterna ska ges
              vård på lika villkor genom Socialstyrelsens nationella riktlinjer
              för diabetesvård. Dessa publicerades för första gången 1999 och
              har uppdaterats under 2010. Riktlinjerna utgör ett stöd för beslutsfattare
              i styrning och ledning av vården liksom för hälso- och sjukvårdspersonal
              vid beslut om diagnostik och behandling. Utgångspunkt för riktlinjerna
              är de tre etiska grundprinciperna: människovärdesprincipen, behovs-
              och solidaritetsprincipen och kostnadseffektivitetsprincipen.
            </seg>
            <seg n="e4e1b022">
              Riktlinjerna är ett viktigt verktyg för att bland annat påverka
              resursfördelningen utifrån principen att mer resurser fördelas
              till högt prioriterade hälsotillstånd och åtgärder. I riktlinjerna
              ingår beslutsstöd för prioriteringar som baseras på riksdagsbeslutet
              om prioriteringar i hälso- och sjukvården. Rekommendationerna
              om prioriteringar är rangordnade efter angelägenhetsgrad. Det
              är patienternas behov och hur patienten kan tillgodogöra sig vården
              som ska avgöra insatsen.
            </seg>
            <seg n="780ca110">
              Vi vet att diabetes har ett starkt samband med livsvillkor och
              socioekonomiska faktorer. Dessa samband har uppmärksammats i diabetesriktlinjerna,
              liksom betydelsen av att arbeta förebyggande. Under 2010 publicerade
              Socialstyrelsen preliminära nationella riktlinjer för sjukdomsförebyggande
              metoder, som bland annat innehåller rekommendationer om vilka
              metoder hälso- och sjukvårdspersonal kan använda för att hjälpa
              patienter att förändra sina levnadsvanor. I riktlinjerna uppmärksammas
              till exempel att rökning och otillräcklig fysisk aktivitet ökar
              risken för diabetes. Regeringen har gett Socialstyrelsen i uppdrag
              att under perioden 20112014 stödja införandet av myndighetens
              nationella riktlinjer för sjukdomsförebyggande metoder. I uppdraget
              ingår bland annat att tillsammans med företrädare för olika professioner
              sprida kännedom om riktlinjerna, att skapa en interaktiv utbildning
              för olika yrkesgrupper med hjälp av IT-lösningar samt att utveckla
              modeller eller metoder för att säkerställa datatillgång för uppföljning
              av införandet av riktlinjerna.
            </seg>
            <seg n="1999f259">
              Öppna jämförelser spelar en central roll för att utveckla hälso-
              och sjukvården mot att bli mer effektiv och jämlik. Genom att
              fortlöpande och öppet jämföra sin verksamhet med andra ges vårdgivarna
              ett kraftfullt verktyg för att spåra ojämlikheter och för att
              förbättra kvaliteten i vården. Underlaget till Öppna jämförelser
              hämtas till stor del från olika nationella kvalitetsregister,
              så även på diabetesområdet som nästan uteslutande bygger på data
              från Nationella Diabetesregistret. Glädjande är att täckningsgraden
              i detta register fortlöpande förbättras. I registrets årsrapport
              för 2010 konstateras till exempel att antal verksamheter som rapporterat
              in uppgifter ökat från föregående år och att mer än 95 procent
              av samtliga medicinkliniker och ca 90 procent av vårdcentralerna
              rapporterat in uppgifter till registret. Jag kan även med tillfredsställelse
              konstatera att många landsting, till exempel Jönköping, Uppsala
              och Helsingfors, inom ramen för vårdvalet ålägger vårdgivare ett
              ansvar att rapportera in uppgifter till Nationella Diabetesregistret.
            </seg>
            <seg n="9725d5b0">
              Det är viktigt att patienterna får snabb tillgång till vård.
              Regeringen har genom satsningen på kömiljarden sett till att patienterna
              snabbare får vård. Uppföljningen från 2010 inom den specialiserade
              vården visar att 20 av 21 sjukvårdshuvudmän klarade av att ge
              80 procent eller fler av patienterna vård inom vårdgarantins yttre
              gräns på 90 dagar för antingen besök eller behandling eller både
              och. Under 2011 har regeringen dessutom höjt kraven i kömiljarden
              för att sporra landstingen att korta köerna ännu mer. Detta är
              en reform som gynnar alla i behov av vård.
            </seg>
            <seg n="6c4ee9e9">
              Jag anser att det är viktigt att följa utvecklingen när det gäller
              hälso- och sjukvårdens insatser för personer med diabetes. Det
              ska ske genom att staten ansvarar för att utveckla och sprida
              kunskap i form av bland annat nationella riktlinjer samt genom
              att samla in och öppet redovisa resultat. En transparent redogörelse
              av olika kvalitetsindikatorer ger patienter, beslutfattare och
              vårdpersonal underlag för fortsatt utvecklingsarbete på olika
              nivåer.
            </seg>
          </u>
          <note type="speaker" n="b70887c6">
            Anf. 95 GUNNAR SANDBERG (S):
          </note>
          <u who="gunnar_sandberg_d88799" xml:id="i-8d3554887643191d-2" n="4976a1fc">
            <seg n="54f99e7f">
              Fru talman! Tack för svaret, socialministern! Vi debatterar två
              vanliga och allvarliga sjukdomar i dag, cancer och diabetes. De
              båda interpellationerna har kommit till av ungefär samma skäl.
              Det handlar om att det är skillnad på vilken vård man får beroende
              på var man bor och vilken bakgrund man har.
            </seg>
            <seg n="4b0ebbbd">
              Diabetes är en av de stora folksjukdomarna, vilket ministern
              lyfte fram i svaret. Sjukdomen kräver mycket, både av den som
              drabbas och av sjukvården. Vi kan vara överens om att det är viktigt
              att det finns nationella riktlinjer och kvalitetsregister. Det
              är bra att ministern välkomnar att några landsting inom ramen
              för vårdvalet premierar rapporteringen till det nationella kvalitetsregistret.
              Samtidigt kvarstår faktum att nationella riktlinjer, som ministern
              talar om, är frivilliga för sjukvårdshuvudmännen att genomföra,
              och att rapporteringen till kvalitetsregister också är frivillig.
              Det innebär att grunden för ojämlik vård i Sverige kvarstår. Det
              finns ingen styrning och uppföljning. Är ministern beredd att
              överväga att göra det obligatoriskt att följa de nationella riktlinjerna?
            </seg>
            <seg n="395b7853">
              Nyligen presenterades Nationella Diabetesregistrets senaste rapport.
              Av den framgår att den kvalitetsindikator som visar det långsiktiga
              blodsockret, HbA1c, hos patienterna anger att medelblodsockret
              stiger och att färre patienter når målen. Ungefär 9 000 färre
              patienter klarar målet jämfört med förra året. De redan sjuka
              kronikernas vård har alltså, sett till resultatet, blivit sämre.
              De redan sjuka har blivit sjukare. Det har sammanfallit med att
              vårdvalets ensidiga fokus på tillgänglighet för de sällan sjuka
              slagit igenom. Kronikerna måste få ett större fokus i vården.
              Det borde vara självklart att en diabetiker har regelbunden kontakt
              med läkare och diabetessköterska. Är regeringen beredd att pröva
              incitament för att nå detta eller kommer regeringen att nöja sig
              med att se på?
            </seg>
          </u>
          <note type="speaker" n="ba1e1cd2">
            Anf. 96 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-43684bf992305756-14" n="38f310eb">
            <seg n="f5628d3b">
              Fru talman! Regeringen kommer inte att nöja sig med att se på.
              Vi kommer att fortsätta att arbeta brett och aktivt inte minst
              för personer som har drabbats av diabetes.
            </seg>
            <seg n="36ffc3b6">
              Det finns något som vi kallar för öppna jämförelser som innebär
              att man mäter, värderar och jämför resultat. I den senaste utgåvan
              av Öppna jämförelser finns det sju indikatorer när det gäller
              diabetesvården. Det är kolossalt betydelsefullt att man enkelt
              kan jämföra resultat. Jag tror att det är ett av de bästa hjälpmedlen
              för att driva utvecklingen. Den som jobbar på en klinik där man
              gör ganska dåliga resultat kan titta på dem som lyckas bättre,
              och fundera över vad de gör som vi inte gör. Vad kan vi lära?
              Vad kan vi implementera i vår verksamhet?
            </seg>
            <seg n="f4047591">
              År 2007 tittade Socialstyrelsen på vårdcentralerna. Då visade
              det sig att drygt 80 procent av samtliga vårdcentraler hade diabetesteam.
              Det är naturligtvis viktigt att ha kunnig personal som behärskar
              de här frågorna och kan ge kloka råd. Som jag nämnde rapporterar
              95 procent av landets medicinkliniker till kvalitetsregister.
              Det är fantastiskt bra. Det är en bit till 100 procent; dit kan
              man också komma. Av primärvårdsenheterna rapporterar 80 procent.
            </seg>
            <seg n="4d92db2b">
              I beskrivningen av vad vårdcentraler ska göra har man i flera
              landsting lagt in att man är skyldig att leverera till kvalitetsregister.
              Det är en bra modell.
            </seg>
            <seg n="fe7b8591">
              Nu kommer jag till något som jag vet att både Gunnar Sandberg
              och jag är intresserade av. Vi talar nu om personer som har fått
              diabetes. Men det är också en viktig uppgift att se till att så
              få som möjligt ska drabbas av sjukdomen. Det handlar mycket om
              kostvanor och motion. Rökning och alkohol spelar naturligtvis
              också en roll. Det finns nationella riktlinjer för sjukdomsförebyggande
              metoder som ska kunna användas i kontakt med patienten. Studier
              visar att mötet mellan läkare och patient spelar stor roll för
              att man ska få till stånd förändringar som vi kanske inte får
              genom kampanjer med stortavlor. Att en läkare ställer frågor om
              ens vanor och talar om vad som behöver förändras spelar stor roll
              för beteendeförändringar som förhoppningsvis kan innebära att
              färre får diabetes i framtiden. Det gäller det förebyggande arbetet.
            </seg>
            <seg n="ae1d7fe0">
              Vi behöver arbeta målmedvetet för att säkerställa att alla de
              som har fått sjukdomen kan leva ett rikt och värdigt liv med minsta
              möjliga komplikationer till följd av sin sjukdom.
            </seg>
          </u>
          <note type="speaker" n="ef1b474e">
            Anf. 97 GUNNAR SANDBERG (S):
          </note>
          <u who="gunnar_sandberg_d88799" xml:id="i-8d3554887643191d-3" n="4976a1fc">
            <seg n="de0725dd">
              Fru talman! Jag hade inte väntat mig något annat svar än att
              ministern inte kommer att nöja sig med att se på. Jag tror att
              vi är ganska överens om hur man förebygger och botar både cancer
              och diabetes.
            </seg>
            <seg n="200f6576">
              Det här är en sjukdom som man kan förebygga med rätt kost och
              motion. En promenad på 3040 minuter varje dag skulle förhindra
              många fall av typ 2-diabetes och hjärt- och kärlsjukdomar. Jag
              är en glad motionär, så jag kommer nog tillbaka i folkhälsodebatten.
            </seg>
            <seg n="b6a70f2a">
              Om de som är drabbade av typ 2-diabetes inte får behandling eller
              missköter sjukdomen ökar risken för komplikationer. Det finns
              tecken på att diabetiker och andra kroniker inte prioriteras i
              vårdvalssystemet och inte får den högkvalitativa vård de behöver.
              Vi måste naturligtvis hjälpas åt att hålla ögonen på det.
            </seg>
            <seg n="e639d4af">
              I en interpellationsdebatt för ett år sedan sade socialminister
              Göran Hägglund att regeringen ville prioritera de kroniskt sjuka.
              I dag hamnar de ofta mellan stolarna och slits på ett sätt som
              gör att de, summa summarum, inte får en likvärdig vård, jämfört
              med de allra flesta av oss, sade ministern. Det är dags för regeringen
              att agera i enlighet med det och verkligen prioritera kronikerna,
              vilket ministern sade sig vilja göra.
            </seg>
            <seg n="f4e28f3e">
              Det är inte minst viktigt att arbeta för måluppfyllelse så att
              diabetikerna kan lita på att de får den vård som främjar en god
              blodsockerkontroll så att de undviker att drabbas av komplikationer
              till följd av för högt blodsocker. Det handlar om att man ska
              känna trygghet i den vård man får.
            </seg>
            <seg n="1c9d2639">
              Den senaste rapporten från Nationella Diabetesregistret visar
              att de regionala skillnaderna i vården består.
            </seg>
            <seg n="121d67ae">
              Är det inte dags att ta tag i detta? Vad avser regeringen att
              göra konkret för att öka likvärdigheten?
            </seg>
            <seg n="a77c3547">
              På cancerområdet har man arbetat med en nationell cancerstrategi.
              Kan det nu vara dags för en nationell diabetesstrategi för att
              öka kvaliteten och likvärdigheten för patienterna?
            </seg>
          </u>
          <note type="speaker" n="be518196">
            Anf. 98 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-43684bf992305756-15" n="38f310eb">
            <seg n="14cb7f60">
              Fru talman! När vi lanserade idén om en nationell cancerstrategi
              var det inte alla som var så glada. Men allt fler har insett att
              det kan vara en modell att arbeta med, och allt fler grupper anmäler
              sig och ställer sig i kö för att bli föremål för en strategi.
              Vi får titta på hur det löper. Cancerstrategin är ett unikt sätt
              att arbeta. Om det fungerar väl är det naturligtvis någonting
              som man kan ta med sig till ett annat område. Vilket det kan vara
              vågar jag förstås inte ha någon uppfattning om i dag.
            </seg>
            <seg n="91aa20f3">
              Vi hade i går i riksdagen en aktuell debatt som handlade om just
              skillnader i vården som kan bero på att vi har kvinnor kontra
              män, Ystad kontra Haparanda, personer som i hela sitt liv har
              bott i Sverige kontra personer med annan etnisk bakgrund, unga
              kontra äldre eller vad det nu kan vara. Det kan finnas skillnader.
              Det är naturligtvis någonting som ingen av oss vill ska finnas
              där.
            </seg>
            <seg n="eaf23ad2">
              Jag tror att det många gånger kan handla om omedvetna fördomar
              och föreställningar, en osäkerhet och kulturskillnader som kan
              göra att det ibland kan bli fel. Detta måste vi jobba metodiskt
              med på den lokala nivån. Men vi gör det också genom det som jag
              nämnde, nämligen Öppna jämförelser där vi mäter resultaten hela
              vägen. Där kan man upptäcka ganska mycket av detta. Genom att
              man upptäcker det kan man också ta itu med det. Problemet är att
              när ingen mäter eller ingen ser det är det ingen som gör någonting
              åt det. Men genom att vi ser skillnader till exempel geografiskt
              finns det en möjlighet att ta itu med det. Mycket sker bland annat
              genom riktlinjearbetet, Nationella Diabetesregistret, som Gunnar
              Sandberg talar om, och genom de metodiska arbetssätt som vi har
              för övrigt för att åstadkomma förbättringar.
            </seg>
            <seg n="6c413a59">
              Detta arbete är alltså ingalunda slutfört. Det kommer att fortsätta,
              och vi fortsätter att arbeta med detta och fortsätter att förebygga.
              Jag tror att Gunnar Sandberg inte bara är en glad motionär utan
              också en glad interpellant i dag.
            </seg>
          </u>
          <note type="speaker" n="e5a75609">
            Anf. 99 GUNNAR SANDBERG (S):
          </note>
          <u who="gunnar_sandberg_d88799" xml:id="i-8d3554887643191d-4" n="4976a1fc">
            <seg n="c0ea6be7">
              Fru talman! Jag avstår från att säga något mer i sakfrågan, men
              jag vill önska fru talmannen och alla andra här en riktigt trevlig
              sommar. Jag tackar socialminister Göran Hägglund för en trevlig
              debatt och önskar även honom en trevlig sommar.
            </seg>
          </u>
          <note n="5105d998">
            Överläggningen var härmed avslutad.
          </note>
          <note n="d9fc6ade">
            19 § Svar på interpellation 2010/11:421 om Sveriges behov av
            fler specialistsjuksköterskor
          </note>
          <note type="speaker" n="5e309748">
            Anf. 100 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-43684bf992305756-16" n="38f310eb">
            <seg n="5a5a99d9">
              Fru talman! Eva Olofsson har frågat mig, dels om jag avser att
              vidta åtgärder för att öka andelen specialistsjuksköterskor inom
              vården, dels om jag avser att vidta åtgärder för att öka incitamenten
              att utbilda sig till specialistsjuksköterska.
            </seg>
            <seg n="e414332b">
              Först av allt har jag en god nyhet. Enligt Socialstyrelsens rapport
              om tillgång och efterfrågan på hälso- och sjukvårdspersonal (NPS
              2011), har antalet som påbörjat specialistsjuksköterskeutbildningen
              under 2010 ökat med 9 procent.
            </seg>
            <seg n="a90fbfa1">
              Både Socialdepartementet och Utbildningsdepartementet är mycket
              uppmärksamma på frågor som rör kompetensförsörjningen inom hälso-
              och sjukvården, bland annat frågan om bristen på specialistsjuksköterskor.
              Regeringen har därför redan vidtagit åtgärder för att underlätta
              att specialistsjuksköterskor utbildas inom de specialiteter som
              vården behöver.
            </seg>
            <seg n="7c1b3fc1">
              Regeringen tillsatte 2009 Behörighetsutredningen, som bland annat
              fick i uppdrag att göra en övergripande utredning av frågan om
              bristen på specialistsjuksköterskor samt lämna förslag på åtgärder
              som ska syfta till att fler sjuksköterskor specialistutbildar
              sig.
            </seg>
            <seg n="f65426d3">
              Enligt utredningens betänkande Kompetens och ansvar (SOU 2010:65)
              finns det flera faktorer som bidrar till att tillgången på specialistsjuksköterskor
              inte motsvarar vårdens efterfrågan på alla områden. Utredningen
              kom fram till att många av förklaringarna ligger inom området
              för vad som ska regleras mellan arbetsmarknadens parter, vårdgivarens
              ansvar för verksamheten och högskolornas självbestämmande. Vidare
              bedömer utredningen att det finns ett behov av att specialistsjuksköterskeutbildningen
              är flexibel och kan anordnas med den inriktning, det innehåll
              och den omfattning som efterfrågas inom hälso- och sjukvården.
              Utredningens slutsats är att det måste finnas en bättre samverkan
              mellan hälso- och sjukvården och lärosäten samt lärosäten sinsemellan
              för att detta ska uppnås.
            </seg>
            <seg n="b24e71e0">
              Därför föreslår utredningen att Högskoleverket får i uppdrag
              att utreda och föreslå former för samarbete mellan lärosätena
              och hälso- och sjukvården samt lärosätena sinsemellan. Uppdraget
              ska enligt utredningen utföras i samarbete med Socialstyrelsen
              och i samråd med Sveriges Kommuner och Landsting.
            </seg>
            <seg n="bc56daeb">
              Betänkandet har remitterats och bereds nu inom Regeringskansliet.
            </seg>
            <seg n="9b1fd901">
              Specialistsjuksköterskeexamen regleras i examensordningen, bil.
              2, och högskoleförordningen och ges vid universitet och högskolor.
              Det finns i dag elva olika inriktningar inom examensbeskrivningen.
            </seg>
            <seg n="352aa182">
              I maj 2009 gav regeringen Högskoleverket i uppdrag att föreslå
              hur specialistsjuksköterskeexamen bör utformas för att skapa förutsättningar
              för att utbildningen ska kunna följa kunskapsutvecklingen inom
              vården. I uppdraget ingick också att föreslå hur förändringar
              av befintliga inriktningar och införandet av nya inriktningar
              på specialistsjuksköterskeutbildningen bör hanteras. Högskoleverket
              redovisade sin rapport till Utbildningsdepartementet den 31 mars
              2010. I rapporten föreslås olika lösningar för hur specialistsjuksköterskeexamen
              kan utformas, och en promemoria som tar avstamp i förslagen har
              precis remitterats.
            </seg>
          </u>
          <note n="c00988f1">
            Då Eva Olofsson, som framställt interpellationen, anmält att
            hon var förhindrad att närvara vid sammanträdet medgav förste
            vice talmannen att Mia Sydow Mölleby i stället fick delta i överläggningen.
          </note>
          <note type="speaker" n="22d74338">
            Anf. 101 MIA SYDOW MÖLLEBY (V):
          </note>
          <u who="mia_sydow_molleby_80af82" xml:id="i-5d221821e7511120-0" n="f2d984be">
            <seg n="4437be8f">
              Fru talman! Jag vill börja med att tacka ministern för svaret,
              även om jag måste säga att det var väl tunt.
            </seg>
            <seg n="c7bf8970">
              Ministern tar upp de förändringar i själva specialistutbildningen
              som är på gång. Hur utbildningen ser ut och hur den fungerar kan
              givetvis påverka viljan att utbilda sig. På det sättet kan andelen
              specialistutbildade i vården öka.
            </seg>
            <seg n="665a4af8">
              Ministern nämner också att antalet personer som har påbörjat
              specialistutbildning under 2010 har ökat med 9 procent. Det är
              givetvis bra att så har skett.
            </seg>
            <seg n="c40a9f54">
              Jag är också helt enig med ministern om att det behövs mer samverkan
              runt specialistutbildningarna. Men de åtgärder som nämns i detta
              svar räcker inte på långa vägar. Det behövs betydligt mer för
              att öka andelen specialistsjuksköterskor i vården.
            </seg>
            <seg n="294a0431">
              Sedan 2005 har andelen specialistutbildade sjuksköterskor minskat
              från 65 till 50 procent. Även på stora specialistsjukhus som Karolinska,
              Sahlgrenska och Astrid Lindgrens Barnsjukhus ligger antalet specialistutbildade
              sjuksköterskor på snittet, det vill säga att varannan sjuksköterska
              har en specialistutbildning.
            </seg>
            <seg n="a2ff2bff">
              Inom stora verksamheter som äldrevården, psykiatrin och primärvården
              är bristen på specialister mycket stor, och den kommer tyvärr
              att förvärras under de kommande åren. Många med specialistutbildning
              går i pension, och nyrekryteringen räcker inte till för att fylla
              de luckor som uppstår. Det kommer att bli färre specialister när
              det snarare är fler som behövs. Antalet utbildningsplatser behöver
              öka om vi ska komma till rätta med bristerna.
            </seg>
            <seg n="690358c4">
              Vänsterpartiet har i sin budget i våras avsatt medel för att
              utöka antalet utbildningsplatser med 150. Vi inser också att det
              inte räcker, men det är en bra början, och vi vill framför allt
              satsa på distriktssköterskor, psykiatrispecialistsköterskor och
              äldrevårdssköterskor. Det tycker vi är en bra start, och vi undrar
              förstås vad regeringen tänker göra.
            </seg>
            <seg n="0597e6df">
              Många sjuksköterskor får dessutom ta tjänstledigt och ta studielån
              för att gå sin specialistutbildning. Hela kostnaden för utbildningen
              bärs av sjuksköterskorna själva. För många är löneökningen efter
              utbildningen så pass låg att det tar 19 år innan utbildningen
              börjar löna sig och man har tjänat in det som man har förlorat
              när man har varit ledig. Det bidrar säkert till att många drar
              sig för att börja en specialistutbildning.
            </seg>
            <seg n="47f9009e">
              En del personer kan gå ned 20 procent i arbetstid, jobba 80 procent
              och studera på halvtid, alltså 50 procent. Det är en ganska tuff
              situation att jobba mycket och samtidigt studera. Dessutom är
              de allra flesta sjuksköterskor kvinnor, och vi vet att kvinnor
              ofta har huvudansvaret för hem, familj och anhöriga. Att studera
              och arbeta samtidigt kan också bidra till att man drar sig för
              att utbilda sig.
            </seg>
            <seg n="014678dc">
              Det är tyvärr också så att ganska många som börjar studera det
              gäller särskilt äldresjuksköterskeutbildningarna slutar utbildningen
              innan den är slutförd. Det kan också hänga ihop med hur villkoren
              under studietiden ser ut.
            </seg>
            <seg n="d28158bc">
              En av frågorna löd: Avser ministern att vidta åtgärder för att
              öka incitamenten för att utbilda sig till sjuksköterska? Jag har
              inte kunnat se att det var något svar över huvud taget på den
              frågan.
            </seg>
            <seg n="9d2092d3">
              Vänsterpartiet har budgeterat för att sjuksköterskor som specialistutbildar
              sig ska kunna studera med 80 procent av lönen. Vi är övertygade
              om att det skulle göra att fler utbildar sig. Detta var en fråga
              som var uppe till diskussion i valrörelsen. Bland annat på Newsmill
              var det en diskussion där en partikamrat till ministern angav
              att frågan om de ekonomiska villkoren för sjuksköterskor som går
              specialistutbildning skulle lyftas fram under den kommande mandatperioden.
              Då undrar jag om ministern har något besked om när det kommer
              att ske.
            </seg>
          </u>
          <note type="speaker" n="42bd5089">
            Anf. 102 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-43684bf992305756-17" n="38f310eb">
            <seg n="bd7e5767">
              Fru talman! När det gäller kompetensförsörjningen inom sjukvården
              är det naturligtvis i allt väsentligt en fråga för landstingen.
              Vi har högskolor som svarar för dimensioneringen av de olika utbildningarna,
              och detta är som vi vet en påbyggnadsutbildning på den sjuksköterskeutbildning
              man redan har. Det krävs legitimation för att påbörja den.
            </seg>
            <seg n="8503eb08">
              Vi har under lång tid sett att vi har en underförsörjning i den
              meningen att det utbildas för få i förhållande till antalet personer
              som går i pension eller av andra skäl lämnar hälso- och sjukvården.
              Vi följer naturligtvis detta väldigt noga för att se vad vi kan
              göra. Samtidigt har vi inga planer på att ingripa för att ta över
              landstingens uppgift. Det är de som ansvarar för sin verksamhet
              och för att de har tillräckligt med personal anställd med de specialiteter
              som kommer att fordras.
            </seg>
            <seg n="21e55757">
              Vi kan konstatera att det under perioden 19952006 var knappt
              1 400 personer som utbildade sig varje år. Från 2007 ökade antalet
              utbildningsplatser till 1 650 personer. Vi såg att vi under 2010
              fick en ökning med 9 procent, vilket förstås är jättebra. Vi kommer
              att följa detta noga, men jag har i dag inga besked om att vi
              kommer att göra exakt det och det.
            </seg>
            <seg n="a87496a3">
              Fortsätter denna utveckling gynnsamt kanske det inte behöver
              vidtas ytterligare åtgärder. Är det så att det behöver vidtas
              ytterligare åtgärder kommer vi att göra det på ett sådant sätt
              att landstingens roll inte förändras. De har fortsatt ansvar för
              sin verksamhet, och staten har inga planer på att ta över landstingens
              roll. De har sin uppgift, och staten har sin.
            </seg>
          </u>
          <note type="speaker" n="82937f18">
            Anf. 103 MIA SYDOW MÖLLEBY (V):
          </note>
          <u who="mia_sydow_molleby_80af82" xml:id="i-5d221821e7511120-1" n="f2d984be">
            <seg n="ab3c30c0">
              Fru talman! Annars när det gäller saker som landstingen har ansvar
              för har man inte dragit sig för att lägga sig i. Landstingen har
              till exempel ansvar för att organisera primärvård. Där har regeringen
              lagt fram en proposition, och man har klubbat en lag i riksdagen
              som reglerar hur primärvården ska organiseras. Det är ett klassiskt
              område för landstingen.
            </seg>
            <seg n="a37a1e6d">
              När man väljer att underlätta för privata vårdgivare att gå in
              är det inga problem att ingripa, men när det gäller att ta ansvar
              för kompetensförsörjningen och vara med och dela detta kan man
              inte göra någonting, trots att högskoleutbildningen är ett statligt
              ansvar. Det är inte landstingen som driver universitet och högskolor,
              men det är universitet och högskolor som driver specialistutbildningarna
              för sjuksköterskor. Hur många som ska utbildas är en fråga som
              landstingen faktiskt inte styr över. Sedan kan man på olika sätt
              vidta åtgärder för att underlätta för både landsting och kommuner
              i sådana saker som de behöver göra för att förbättra vården. Det
              görs på andra områden, så det borde även kunna göras här.
            </seg>
            <seg n="37902f11">
              Ordföranden i socialutskottet ingår i Alliansens vårdpolitiska
              grupp och har sagt att det är ett vallöfte att man ska ha betald
              specialistutbildning och att det kommer att infrias under mandatperioden.
              Nu förstår jag det som att det inte stämmer. Är det så att denna
              vårdpolitiska grupp har helt fel?
            </seg>
          </u>
          <note type="speaker" n="0401a300">
            Anf. 104 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-43684bf992305756-18" n="38f310eb">
            <seg n="37a366d8">
              Fru talman! Alliansens löften till svenska folket framgår alldeles
              tydligt av Alliansens valmanifest, alltså det som vi har sagt
              till väljarna att vi avser att göra. I den finns det inte beskrivet
              att vi ska ta över eller ändra ansvarsfördelningen här. Däremot
              vill jag vara tydlig med att vi självklart ständigt följer detta.
              Allt som riskerar att äventyra vården på ett allvarligt sätt eller
              där vi ser att staten kan fungera som en katalysator för en positiv
              verksamhet är en angelägenhet för oss.
            </seg>
            <seg n="258d37c8">
              När det gäller lagstiftning är det självklart en statlig angelägenhet.
              När det handlar om att dimensionera antalet utbildningsplatser
              på våra högskolor är det staten som gör det, men jag uppfattade
              det inte som att detta var den stora poängen med själva interpellationen.
              Det var i stället frågan hur man skapar en ordning där fler utbildar
              sig. Jag pekar på att fler utbildar sig, att det finns fler platser
              och att vi följer denna fråga noggrant, men jag kommer i dag inte
              att meddela några besked om att vi kommer att göra det och det.
              Den dagen vi bestämmer oss för det kommer jag att meddela detta.
            </seg>
          </u>
          <note type="speaker" n="e12fb741">
            Anf. 105 MIA SYDOW MÖLLEBY (V):
          </note>
          <u who="mia_sydow_molleby_80af82" xml:id="i-5d221821e7511120-2" n="f2d984be">
            <seg n="472b99cd">
              Fru talman! Jag blir lite förvånad. När företrädare för Alliansens
              vårdpolitiska grupp uttalar sig spelar det ingen roll vad de säger,
              för om det inte har stått i valplattformen gills det inte. Jag
              undrar om de som har lyssnat på de personer som arbetar med Alliansens
              vårdpolitik har förstått att det är så det ligger till. Vad jag
              har uppfattat är det nämligen många som har haft förhoppningar
              om att detta löfte om förändringar i villkoren vid utbildning
              ska genomföras. Man har satt stora förhoppningar till det.
            </seg>
            <seg n="891c30cf">
              Frågorna i interpellationen gällde två saker. Det gällde villkoren
              för den sjuksköterska som utbildar sig, men det var också en fråga
              om vilka åtgärder man vidtar för att öka andelen specialistsjuksköterskor.
              Där spelar förstås antalet utbildningsplatser en stor roll, särskilt
              när det är så pass många som går i pension. Denna fråga måste
              ministern ändå ta ett ansvar för utifrån att detta är ett statligt
              ansvar, och också i övrigt utifrån den generella delen i hur vården
              ska kunna svara upp mot de behov som finns.
            </seg>
            <seg n="efc8d2fb">
              Det blir lite konstigt när det är vissa delar i det som man över
              huvud taget inte kan göra någonting åt, tycker jag.
            </seg>
          </u>
          <note type="speaker" n="2e101aaf">
            Anf. 106 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-43684bf992305756-19" n="38f310eb">
            <seg n="5a8448c8">
              Fru talman! En fråga handlade om villkoren, och där säger jag
              att vi inte har några förslag som vi kommer att presentera inom
              kort. Jag har sagt att vi följer frågan väldigt noggrant för att
              se om det är någonting vi behöver göra eller som faller på staten
              att göra.
            </seg>
            <seg n="386f851e">
              Sedan kommer frågan om att öka andelen utbildningsplatser, och
              det är en fråga som prövas varje år när vi gör budgetar för att
              dimensionera på det sätt som anses vara ändamålsenligt. Där vet
              vi att vi har ökat väldigt mycket under senare år, både generellt
              vad gäller antalet platser och med att arbeta hårt med kvaliteten.
              Vi har förstärkt väldigt mycket på läkarområdet, som har varit
              eftersatt, och under den gångna mandatperioden ökat antalet utbildningsplatser
              med 27 procent när det är fullt utbyggt.
            </seg>
            <seg n="5924ef83">
              När det gäller dimensioneringen ber jag dock att få hänvisa till
              budgetsammanhang, där vi kommer att meddela när vi kan ha in under
              lagen och göra en bedömning av vad som är möjligt att finansiera
              och önskvärt att klara av. Det finns ingen brist på önskemål,
              den saken är säker. Frågan är vad vi klarar av att göra.
            </seg>
          </u>
          <note n="5105d998">
            Överläggningen var härmed avslutad.
          </note>
          <note n="ffe2d91f">
            20 § Svar på interpellation 2010/11:432 om foster som lever efter
            abort
          </note>
          <note type="speaker" n="77f38807">
            Anf. 107 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-43684bf992305756-20" n="38f310eb">
            <seg n="ae47f40b">
              Fru talman! Julia Kronlid har frågat mig vilka åtgärder jag avser
              att vidta kring hanterandet av foster vid abort där både kvinnan,
              fostret och vårdpersonalen utsätts för ett djupt obehag.
            </seg>
            <seg n="23a0bbda">
              Abortlagen (1974:595) ger kvinnan rätt att bestämma om hon vill
              avbryta graviditeten under förutsättning att detta sker före utgången
              av den 18:e graviditetsveckan. Om aborten ska utföras efter den
              18:e graviditetsveckan krävs tillstånd från Socialstyrelsens rättsliga
              råd. För att få en abort beviljad så sent i graviditeten krävs
              synnerliga skäl. I lagen finns ingen tidsgräns angiven för hur
              sent i graviditeten som abort får göras. I stället får enligt
              lagens 3 § tillstånd inte ges om det finns anledning antaga att
              fostret är livsdugligt.
            </seg>
            <seg n="eed2c7ff">
              Enligt rättsliga rådets praxis tillåts abort i princip inte efter
              den 22:a graviditetsveckan annat än om havandeskapet kan antas
              medföra allvarlig fara för kvinnans liv och hälsa eller om fostret
              är så svårt skadat att det inte bedöms kunna överleva. Hur starka
              de synnerliga skälen än är, tillåts alltså inte abort om det finns
              anledning att anta att fostret bedöms kunna överleva.
            </seg>
            <seg n="5552206b">
              Det är djupt olyckligt att det uppstår situationer som de som
              beskrivs i interpellationen och i medierna. Det berör oss alla,
              och det är naturligtvis obehagligt för de inblandade. Socialstyrelsen
              har ansvar att följa och arbeta med frågor som rör abortverksamheten.
              Socialstyrelsen ska mot denna bakgrund, i samråd med myndighetens
              rådgivande organ för etiska frågor, se över vilka rutiner som
              bör finnas och vilka lämpliga medicinska metoder som finns att
              tillgå för att undvika att dessa situationer uppstår.
            </seg>
          </u>
          <note type="speaker" n="8ef26a54">
            Anf. 108 JULIA KRONLID (SD):
          </note>
          <u who="julia_kronlid_bdd5b3" xml:id="i-f8faabc27546ddc9-0" n="2c584f89">
            <seg n="0c8cfe8c">
              Fru talman! För att ge en bakgrund till interpellationen skulle
              jag vilja läsa upp lite av de saker som uppmärksammats i medier.
              Den 18 maj uttalar en sjuksköterska i Dagens Medicin: Det känns
              fruktansvärt att låta fullt friska foster ligga och dö framför
              våra ögon, men vi kan ingenting göra. Eller rättare sagt: vi får
              inte göra någonting. I så fall bryter vi mot lagen. Sjuksköterskan
              berättade att hon varit med om två fall senaste året, ett fall
              i vecka 18 och ett i vecka 22.
            </seg>
            <seg n="d56f079b">
              Vid en rundringning av tidningen Dagen som publicerades den 25
              maj framkom det att på nästan hälften av Sveriges sjukhus känner
              man igen händelsen att aborterat foster visar livstecken. En barnmorska
              berättar i artikeln att ofta lever fostren bara någon minut men
              att de haft fall där de levt längre än så och en gång upp till
              en timme. På något sjukhus läggs fostret i ett bäcken med locket
              på, någon håller det i famnen tills det går bort och en tredje
              lägger det ute i sköljen där det lämnas ensamt att dö.
            </seg>
            <seg n="8d0c55af">
              Att foster lämnas att dö på detta vis i Sverige anser Sverigedemokraterna
              är fullständigt orimligt. Det är djupt omänskligt att kvinnan,
              fostret och vårdpersonalen ska utsättas för detta obehag.
            </seg>
            <seg n="574a7afa">
              Socialminister Göran Hägglund framhåller i sitt svar på min interpellation
              att det i dag finns ett så kallat livsduglighetskriterium, att
              abort endast får utföras om man anser att fostret inte kan överleva
              utanför livmodern. Samtidigt finns det en praxis att sena aborter
              efter vecka 18 kan godkännas ända upp till vecka 22, och då inte
              enbart på grund av skador på fostret utan också av sociala skäl
              hos föräldrarna där fostret får antas vara friskt.
            </seg>
            <seg n="c537a3e6">
              Den tillämpade övre gränsen för abort i 22:a graviditetsveckan
              har tillkommit av samma skäl som anförts som huvudsakligt skäl
              till 18-veckorsgränsen, nämligen behovet av en betryggande säkerhetsmarginal
              till livsdugligt foster. I dag kan cirka hälften av alla barn
              som föds i 23:e24:e graviditetsveckan bringas att överleva. För
              ett antal år sedan trodde man inte inom prematurvården att den
              gränsen skulle kunna förskjutas nedåt. Forskningen inom den prematura
              vården har dock gått snabbt framåt, och i dag finns det fall då
              barn kunnat räddas till livet så tidigt som i vecka 21.
            </seg>
            <seg n="0192e521">
              Vi har ett exempel i Sverige med Hampus Åkerberg som 2007 föddes
              på Akademiska sjukhuset i Uppsala när han var 21 veckor och 6
              dagar gammal och överlevde. Det finns också fall i Tyskland och
              i USA där barn kunnat räddas så tidigt som i vecka 21.
            </seg>
            <seg n="ae76e51b">
              Då vill jag fråga socialminister Göran Hägglund: Är det då rimligt
              att foster i samma ålder ska lämnas att självdö och kippa efter
              andan upp till en timme?
            </seg>
            <seg n="ab39f04e">
              Eftersom en ultraljudsundersökning av en graviditet har en felmarginal
              på +-2 veckor räcker inte längre den i praxis tillämpade övre
              gränsen på 22 veckor för att utesluta att barnet kan leva utanför
              kvinnans kropp. Det skulle kunna hända att en abort sker i vecka
              24.
            </seg>
            <seg n="42e6f9bf">
              När abortlagen stiftades 1974 kunde barn räddas i vecka 28, och
              abort kunde beviljas upp till vecka 24. Då fanns det 4 veckors
              marginal. I dag kan barn räddas i vecka 21 och abort beviljas
              upp till vecka 22, och det är fri abort upp till vecka 18.
            </seg>
            <seg n="255533c6">
              Praxis för sen abort har ändrats från vecka 24 till vecka 22
              på grund av den medicinska utvecklingen, och nu måste det vara
              dags att den ändras igen. Kriteriet om livsduglighet och praxis
              för i vilken vecka som abort kan godkännas måste gå hand i hand.
              Redan i dagens abortlagstiftning kallas det inte en abort när
              fostret kan bringas att överleva, utan då kallas det avbrytande
              av havandeskap.
            </seg>
            <seg n="13600b6b">
              Jag vill veta vilka åtgärder socialminister Göran Hägglund kommer
              att vidta för att den nuvarande abortlagstiftningen och praxisen
              att aborter kan godkännas upp till vecka 22 ändras?
            </seg>
          </u>
          <note type="speaker" n="d24bbd60">
            Anf. 109 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-43684bf992305756-21" n="38f310eb">
            <seg n="217a36d7">
              Fru talman! Vi har i Sverige haft en abortlagstiftning sedan
              mitten av 70-talet, och den gäller i stort än i dag. Den utformades
              som så att under de första 18 veckorna bestämmer kvinnan själv.
              Det behöver inte anges något skäl över huvud taget för abort inom
              den tidsramen. Efter vecka 18 sker en prövning. Det tycker jag
              är en rimlig och klok ordning.
            </seg>
            <seg n="5fcd9be8">
              Vi har haft en förändrad medicinsk-teknisk utveckling, precis
              som beskrevs här, som har lett till att allt tidigare födda barn
              kan räddas till livet, och det är någonting fantastiskt. Det här
              har ställt abortlagstiftningen inför en rad svåra avvägningar,
              där det handlar om, såsom lagstiftningen är utformad, att säkerställa
              att ingen som kan antas ha en möjlighet att överleva och klara
              sig själv ska kunna aborteras. Där är gränsen tänkt att gå.
            </seg>
            <seg n="e03386db">
              Den övre gränsen har justerats allteftersom medicinska landvinningar
              har gjorts, och det tycker jag är en klok väg att gå. Den modell
              som vi har valt tycker jag är den rätta, nämligen att vecka 22
              inte är fastslagen i lagen, utan det sker praxisförändringar som
              diskuteras i Socialstyrelsens etiska och rättsliga råd för att
              göra de justeringar som kan krävas i takt med att nya landvinningar
              görs som gör att vi klarar av att rädda allt tidigare födda barn.
              Det handlar alltså inte om en lagändring. Man kan naturligtvis
              yrka på en sådan.
            </seg>
            <seg n="6d801566">
              Jag tror att vi till följd av den medicinska utvecklingen så
              småningom kommer att få skäl att justera den övre gränsen. Men
              det är viktigt att det görs grundligt, genomtänkt och utifrån
              alla de medicinska fakta man kan ha i sammanhanget. Annars hamnar
              vi i ett knepigt etiskt dilemma som ju ändå finns i det här stora
              frågekomplexet.
            </seg>
          </u>
          <note type="speaker" n="afe7ff62">
            Anf. 110 JULIA KRONLID (SD):
          </note>
          <u who="julia_kronlid_bdd5b3" xml:id="i-f8faabc27546ddc9-1" n="2c584f89">
            <seg n="775b534a">
              Fru talman! Jag noterar att socialminister Göran Hägglund inte
              helt svarar på min fråga: Vad kommer socialministern att göra
              för att agera i detta nu? Socialminister Göran Hägglund säger
              att vi så småningom skulle kunna se över gränserna. Jag och Sverigedemokraterna
              anser att detta måste ske nu . Vi har redan sett svåra etiska
              dilemman. Trots att livsduglighetskriteriet finns händer det att
              aborterade foster visar tydliga livstecken. Detta måste vara ett
              faktum som gör att åtgärder vidtas nu .
            </seg>
            <seg n="a0869553">
              Sverigedemokraterna har under lång tid hävdat att gränserna för
              dagens abortlagstiftning måste ses över och ändras. Socialminister
              Göran Hägglund har varit minister i fem år och ännu inte agerat
              i frågan trots att Kristdemokraterna tidigare har ifrågasatt dagens
              abortlagstiftning. De flesta länder i Europa har fri abort upp
              till vecka 12, vilket Sverigedemokraterna också ser som en rimlig
              gräns, i stället för vecka 18 som vi i Sverige är ensamma om.
              Det måste gå att göra den övre gränsen tydligare i praxis. Vi
              säger att det inte finns någon gräns, men vi har ändå en praxis,
              och den måste tydligen ändras. Min önskan är att socialminister
              Göran Hägglund vidtar åtgärder för att så ska ske.
            </seg>
            <seg n="b448bd4e">
              Att det finns ett etiskt dilemma mellan kvinnans intresse och
              fostrets intresse har tidigare i Sverige diskuterats mycket tydligare,
              bland annat i ett betänkande från 1994/95 då det gjordes vissa
              förändringar i abortlagstiftningen. I detta betänkande fanns det
              med en utredning som hette Utredningen om det ofödda barnet .
              Där framhålls kvinnan och fostret som två individer som är skyddsvärda
              och att fostret inte enbart kan ses som en del av kvinnans kropp.
              Enligt utredningen måste man ibland låta den enas intressen gå
              före den andras, och fostrets intressen bör väga tyngre allteftersom
              fosterutvecklingen fortskrider. Vi måste våga prata om abort utifrån
              flera intressen och se både till kvinnans behov och till fostrets
              rätt till skydd.
            </seg>
            <seg n="59f26fd2">
              Delar av den argumentation jag förde tidigare, att man kan rädda
              barn allt tidigare och att det inte alltid går i linje med praxisen
              om vecka 22, har jag tagit av en motion skriven av socialminister
              Göran Hägglund själv för ett antal år sedan. Jag har lite svårt
              att förstå att socialminister Göran Hägglund säger att en ändring
              av praxis ska ske längre fram i tiden när medvetenheten har funnits
              under flera år.
            </seg>
            <seg n="45261ead">
              Efter många diskussioner kom man äntligen 2008 fram till gränsen
              för när ett foster ska folkbokföras och räknas som barn. Gränsen
              sänktes från 28 till 22 veckor oavsett om barnet föds levande
              eller är dödfött.
            </seg>
            <seg n="c7acdef1">
              Enligt folkbokföringslagen räcker det med att ett foster andas
              eller visar något livstecken efter födseln för att det ska anmälas
              till folkbokföringen och därmed räknas som ett barn. Om det tillmäts
              betydelse att ett barn som kippar efter andan eller rör sig som
              bevis för att barnet inte är dött vid för tidigt födda och missfall,
              varför då inte tillmäta detta något värde när samma sak sker vid
              aborter? I tidningen Dagen den 25 maj ställs frågan om sjukhusen
              verkligen kan veta att fostren lever. En barnmorska svarade: Ja,
              men det andas ju. En annan säger: Hjärtat kan ticka på. En tredje
              säger: Det kan ge ljud ifrån sig och i sällsynta fall skrika.
            </seg>
            <seg n="2fce88c6">
              Min fråga till socialminister Göran Hägglund är om dessa uppmärksammade
              aborterade foster som visar tydliga livstecken ska räknas som
              levande och behandlas som barn. Eller menar socialminister Göran
              Hägglund att dessa aborterade foster som kippar efter andan och
              ger ljud ifrån sig är döda? Jag undrar om inte socialminister
              Göran Hägglund kan hålla med om att vi i dag har en abortlagstiftning
              och en abortpraxis som strider mot barnkonventionen som säger
              att barnet har rätt till liv och utveckling till det yttersta
              av samhällets resurser.
            </seg>
          </u>
          <note type="speaker" n="fbc7082d">
            Anf. 111 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-43684bf992305756-22" n="38f310eb">
            <seg n="69291f6f">
              Fru talman! Jag försökte i mitt tidigare inlägg beskriva hur
              den svenska lagstiftningen är konstruerad, nämligen att under
              de första 18 veckorna bestämmer kvinnan själv, därefter sker en
              ansökan och en prövning av de enskilda fallen.
            </seg>
            <seg n="8ec2dcef">
              Jag försökte också beskriva att vi har en praxisbildning som
              har landat vid den 22:a veckan och att den justeras i takt med
              att det görs medicinska landvinningar. Det har gjorts tidigare,
              och det kan komma att ske igen. Jag beskrev att det är Socialstyrelsen
              och dess expertorgan som gör de här bedömningarna som kan leda
              till praxisförändringar. Den här frågan är nu föremål för deras
              överväganden.
            </seg>
            <seg n="6a89d229">
              Jag tror att jag och många andra reagerar inför de beskrivningar
              vi har fått. Det är självklart att ingen kan vara oberörd inför
              det som man har kunnat läsa eller höra människor berätta. Därför
              tittar Socialstyrelsen på detta.
            </seg>
            <seg n="2d0e1d8f">
              Julia Kronlid frågar vad man ska göra nu. Som minister gör jag
              ingenting nu, utan detta tittas på och vi får ett underlag innan
              ställningstagande görs. I det här fallet är det dessutom inte
              ministern som gör ställningstagandet, utan det är expertorganen
              som genom att sätta praxis sätter en nyordning för den händelse
              att de finner att underlagen leder fram till det.
            </seg>
          </u>
          <note type="speaker" n="14057197">
            Anf. 112 JULIA KRONLID (SD):
          </note>
          <u who="julia_kronlid_bdd5b3" xml:id="i-f8faabc27546ddc9-2" n="2c584f89">
            <seg n="baa47d5f">
              Fru talman! Jag noterar att jag inte fick något tydligt svar
              på hur vi ska se på foster som visar tydliga livstecken. Anser
              socialminister Göran Hägglund att de lever eller att de inte lever?
              Ska de få något skydd eller ska de inte få något skydd?
            </seg>
            <seg n="a8389589">
              I svaret på min interpellation framhåller socialminister Göran
              Hägglund att Socialstyrelsen i samråd med myndighetens rådgivande
              organ för etiska frågor ska se över vilka rutiner som bör finnas
              och vilka lämpliga medicinska metoder som finns att tillgå för
              att undvika att dessa situationer uppstår.
            </seg>
            <seg n="7e3358d5">
              Fru talman! I Dagens Medicin den 18 maj uttrycker avdelningschefen
              Anders Printz på Socialstyrelsen att man ska se över vilka metoder
              det finns som gör att fostren inte rör på sig efter att de har
              aborterats. Jag har inte sett någon diskussion om en utredning
              om det över huvud taget är etiskt att aborter utförs i ett så
              sent läge att fostren faktiskt borde kunna anses livsdugliga.
            </seg>
            <seg n="96a7e7a4">
              I Svenska Dagbladet berättar Pia Teleman, ordförande i Svensk
              förening för obstetrik och gynekologi, att Sverige inte har som
              rutin att döda fostret före aborten. I vissa länder dödas fostret
              med hjälp av en injektion av kaliumklorid i fostrets hjärta, säger
              hon till tidningen.
            </seg>
            <seg n="204e20c5">
              Fru talman! Min fråga till socialminister Göran Hägglund är vad
              han har för inställning till denna metod eller andra metoder som
              handlar om att döda foster innan de kommer ut. Är det bara hur
              man ska undvika att de visar livstecken när de kommer ut som ska
              utredas av Socialstyrelsen? Jan-Henrik Stjerndahl, som är överläkare
              på Sahlgrenska universitetssjukhuset, ifrågasätter detta och säger
              att vi kan ställas inför ett ännu svårare etiskt dilemma.
            </seg>
            <seg n="95210f69">
              Socialminister Göran Hägglund gick till val med en slogan om
              ett mänskligare Sverige. Jag hoppas därför att Göran Hägglund
              fortsättningsvis vill försvara människans värde och verka för
              ett mänskligare Sverige även för de minsta och försvarslösa individerna
              i vårt samhälle.
            </seg>
          </u>
          <note type="speaker" n="9123131a">
            Anf. 113 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-43684bf992305756-23" n="38f310eb">
            <seg n="a6925222">
              Fru talman! Det är en ganska vanlig debatteknik att utslunga
              ett femtontal frågor för att efteråt kunna kritisera ministern
              för att han inte har svarat på alla frågor.
            </seg>
            <seg n="f289415d">
              Jag försöker sätta saker och ting i ett sammanhang här. Det är
              inte min sak att bedöma om de här personerna lever eller inte
              lever. Jag har inte varit där, jag har inte sett och jag har inte
              den medicinska kunskapen.
            </seg>
            <seg n="172b8930">
              När det handlar om flera andra frågor som rör metoder är det
              inte min sak som politiker att föreskriva vilka medicinska metoder
              som ska användas, utan det är någonting som experter är betydligt
              bättre på.
            </seg>
            <seg n="3d6ed330">
              Som politiker stiftar vi lagar, vi ger resurser till myndigheter
              och vi bildar opinion kring saker och ting. Men ska vi ge oss
              in på att vara de som avgör vilka medicinska metoder som ska användas
              i detalj tror jag att vi är ute på ett sluttande plan.
            </seg>
            <seg n="d4706fd6">
              Jag vill återigen säga att det frågeområde som vi nu diskuterar
              är laddat med etiska konflikter och jättesvåra avvägningar. Vad
              vi varnar för är en situation där man gör saker och ting svartvita
              eller söker efter de otroligt enkla lösningarna, för situationer
              är sällan så där glasklara eller svartvita. Vi rör oss i ett komplex
              där det är enormt svåra avvägningar som ska göras.
            </seg>
            <seg n="420773f0">
              Om den här situationen hade varit känd för oss hade vi naturligtvis
              haft tillfälle att fundera på den betydligt mer. Men jag tror
              att alla som har läst om det här reagerar mot beskrivningarna.
              Det finns personal och experter som beskriver att det handlar
              om autonoma reflexer. Är det så eller är det inte så? Jag är inte
              mannen att svara på det.
            </seg>
            <seg n="09b3cc5d">
              Vi behöver pröva den här frågan. Och vi har, som väl är, stor
              nytta av vad experter kommer fram till som ett underlag för att
              dra slutsatser, och slutsatser ska komma.
            </seg>
          </u>
          <note n="5105d998">
            Överläggningen var härmed avslutad.
          </note>
          <note n="07eb44a5">
            21 § Svar på interpellation 2010/11:430 om försäljning av delar
            av Vattenfall
          </note>
          <note type="speaker" n="b9dd7dfd">
            Anf. 114 Statsrådet PETER NORMAN (M):
          </note>
          <u who="unknown" xml:id="i-ab0ae4db5fd4f047-4" n="f0fe1e5e">
            <seg n="05af395a">
              Fru talman! Karin Åström har frågat mig om jag anser att försäljningen
              av Vattenfall Power Consultant AB uppfyller de krav som god affärssed
              ställer på styrelsen för Vattenfall AB när det gäller att följa
              andemeningen i riksdagens beslut att inte sälja företag med statligt
              ägande samt på vilket sätt jag avser att säkerställa att Sverige,
              genom försäljningen av Vattenfall Power Consultant AB, inte tappar
              nödvändig kompetens i arbetet för energiomställning.
            </seg>
            <seg n="77b1e495">
              Riksdagen tillkännagav den 16 mars i år för regeringen som sin
              mening vad näringsutskottet anfört om att Vattenfall AB ska förbli
              ett helägt statligt bolag. Jag kan inledningsvis konstatera att
              Vattenfall AB:s beslut att avyttra delar av Vattenfall Power Consultant
              AB inte påverkar statens ställning som ägare av Vattenfall AB.
            </seg>
            <seg n="fd444321">
              Som jag anförde i mitt svar på Karin Åströms skriftliga fråga
              ställd den 27 april i år anger Vattenfalls bolagsordning bland
              annat att föremålet för bolagets verksamhet är att generera en
              marknadsmässig avkastning genom att, direkt eller genom dotter-
              och intresseföretag, affärsmässigt bedriva energiverksamhet så
              att bolaget är ett av de bolag som leder utvecklingen mot en miljömässigt
              hållbar energiproduktion.
            </seg>
            <seg n="9a17ded6">
              Inom ramen för detta mandat ska Vattenfalls styrelse besluta
              om bolagets strategiska inriktning rörande till exempel investeringar,
              förvärv, avyttringar och organisation. Styrelsen ska samordna
              sin syn med företrädare för ägaren i frågor av för bolaget avgörande
              betydelse. Till sådana frågor hör främst större strategiska förändringar
              i Vattenfall AB:s eller koncernens verksamhet, större förvärv,
              fusioner eller avyttringar, liksom beslut som innebär att Vattenfall
              AB:s eller koncernens riskprofil eller balansräkning förändras
              på ett avsevärt sätt.
            </seg>
            <seg n="decd5962">
              Vattenfall AB:s försäljning av delar av Vattenfall Power Consultant
              AB är en följd av företagets nya strategiska inriktning, som bland
              annat innebär fokus på kärnverksamheten och de svenska, tyska
              och holländska marknaderna. Försäljningen medför inte någon större
              strategisk förändring eller förändrad riskprofil för Vattenfall
              AB.
            </seg>
            <seg n="75ae0ab2">
              Mot denna bakgrund bedömde jag i mitt svar på Karin Åströms skriftliga
              fråga att försäljningen av delar av Vattenfall Power Consultant
              AB är ett ansvar för Vattenfall AB:s styrelse och ledning och
              att försäljningen inte står i strid med riksdagens tillkännagivande
              den 16 mars. Min bedömning har inte förändrats.
            </seg>
            <seg n="991a1ccd">
              Vad gäller Karin Åströms andra fråga i interpellationen är marknaden
              för tekniska konsulttjänster inom energiområdet konkurrensutsatt
              med Vattenfall Power Consultant AB som en av flera aktörer. Det
              framstår som sannolikt att det även framöver kommer att finnas
              ett utbud av tekniska konsulttjänster att tillgå. Mot denna bakgrund
              bedömer jag det inte som nödvändigt att ta initiativ till några
              särskilda åtgärder.
            </seg>
          </u>
          <note type="speaker" n="02490d03">
            Anf. 115 KARIN ÅSTRÖM (S):
          </note>
          <u who="karin_astrom_a1d5e2" xml:id="i-848ae98c2d0887c2-0" n="526d29ae">
            <seg n="3626e3ff">
              Fru talman! Jag tackar statsrådet för svaret på interpellationen.
              Jag ställde tidigare en skriftlig fråga i samma ärende och konstaterar
              att svaret på den skriftliga frågan och interpellationen är ungefär
              detsamma. Statsrådet verkar inte ta något större ansvar utan hänvisar
              hela tiden till styrelsens beslutsbefogenheter. Det får mig att
              undra om statsrådet delvis har abdikerat från de statliga bolagens
              förehavanden.
            </seg>
            <seg n="1b250fa6">
              Det är känt att regeringen vill sälja ut alla statliga bolag
              som verkar på en konkurrensutsatt marknad, och det har gällt sedan
              2006. Det innebär att flertalet statliga bolag ska säljas ut eftersom
              de verkar på en konkurrensutsatt marknad.
            </seg>
            <seg n="9eb4b4a5">
              Vi vet sedan tidigare att statsrådet är angelägen om att delprivatisera
              Vattenfall. Lyckligtvis slog en majoritet i riksdagen den 16 mars
              i år fast att Vattenfall ska vara kvar i statlig ägo.
            </seg>
            <seg n="195242e6">
              Vattenfall är fortfarande helägt av staten, trots utförsäljningen
              av dotterbolaget Vattenfall Power Consultant som håller på att
              genomföras och ska vara klar i slutet av juni. Det är ett bolag
              med 360 anställda som finns på olika platser i Sverige. Här finns
              personal som till stora delar besitter särskilda specialistkompetenser
              inom det förnybara energiområdet: vindkraft, vågkraft, solenergi
              och vattenkraft som vi haft länge i Sverige.
            </seg>
            <seg n="0243c8ae">
              Vattenfall skriver att denna typ av specialistkompetenser inte
              längre är kärnverksamhet för bolaget. Hur stämmer det överens
              med det regleringsbrev som regeringen gett till Vattenfall? Statsrådet
              skriver i svaret att Vattenfall ska bedriva energiverksamhet och
              att bolaget ska vara ledande i utvecklingen mot en miljömässigt
              hållbar energiproduktion.
            </seg>
            <seg n="e127dc54">
              Hur passar denna strategi in i regeringens vilja att satsa på
              förnybar energi som Andreas Carlgren och alldeles nyss Maud Olofsson
              stått och talat sig varma för i talarstolen?
            </seg>
            <seg n="757ff39e">
              Nu gör Vattenfall sig av med all den kvalificerade och framgångsrika
              specialistkompetens vi har på området. Man kan säga att Vattenfall
              slänger bort nyckeln till framtiden.
            </seg>
            <seg n="525622ee">
              Jag skulle vilja ha ytterligare kommentarer av statsrådet om
              detta.
            </seg>
            <seg n="d3548733">
              Alla svenskar har starkare eller svagare relation till Vattenfall.
              Man brukar säga att Vattenfall är folkets bolag. Givetvis blir
              det då oroligt när besked kommer om denna typ av utförsäljning.
              Många ställer sig frågan om detta är en smygutförsäljning av Vattenfall
              genom att man successivt säljer av dotterbolag. Man har också
              omstrukturerat i bolaget genom att bland annat spalta upp Vattenfalls
              vattenkraftsanläggningar i en mängd små aktiebolag.
            </seg>
            <seg n="73026260">
              Det är två olika saker att omstrukturera ett bolag och att sälja
              ut, men detta väcker ändå funderingar och tankar. Ingår detta
              i en längre planering för att genomföra en privatisering av Vattenfall?
            </seg>
          </u>
          <note type="speaker" n="5eed497a">
            Anf. 116 Statsrådet PETER NORMAN (M):
          </note>
          <u who="unknown" xml:id="i-ab0ae4db5fd4f047-5" n="f0fe1e5e">
            <seg n="44012dba">
              Fru talman! Jag tackar Karin Åström för interpellationen. Vattenfall
              är det största bolaget i statens företagsportfölj, och därför
              läggs extra mycket resurser ned på det. Och precis som interpellanten
              säger har alla svenskar en relation till Vattenfall.
            </seg>
            <seg n="30d585b6">
              Låt mig ta upp några övergripande saker. I valmanifestet har
              regeringen tydligt uttryckt sina privatiseringsplaner. De företag
              som är berörda är Telia, Nordea och SBAB. Man har också sagt att
              man ska överväga breddning av ägandet i Vattenfall. Det är enbart
              dessa bolag och inga andra som är intressanta för regeringen under
              denna mandatperiod.
            </seg>
            <seg n="e1b5d003">
              Vad gäller Vattenfall Power Consultant AB får man gå till aktiebolagslagen
              för att reda ut om detta är en fråga som ska upp på ägarens bord
              eller inte. I aktiebolagslagen står det att större strategiska
              förändringar i bolaget ska diskuteras med ägaren.
            </seg>
            <seg n="cbe0d089">
              Det är min bestämda uppfattning att detta inte på något sätt
              kan hävdas vara en större strategisk förändring i Vattenfall.
              Det är möjligt att jag och interpellanten har olika uppfattning,
              men min uppfattning delas av bolagets ledning och styrelse. Alltså
              är det bolagets egen fråga.
            </seg>
            <seg n="0cf5ac07">
              Ett stort arbete ägde rum inom Näringsdepartementet 20082009
              som mynnade ut i en ny bolagsordning. Där står, som interpellanten
              mycket riktigt säger, att man ska driva ett arbete som leder utvecklingen
              mot miljömässigt hållbar energiproduktion. Detta arbete och denna
              inriktning kvarstår givetvis.
            </seg>
            <seg n="c227b196">
              För att få lite ordning på styrningen av detta bolag och andra
              är det viktigt att man är tydlig i rollerna. Bolaget har en bolagsstämma,
              och då är det lämpligt att ägaren uttalar de uttryckliga förändringarna
              och fastslår direktiven. Vattenfall fick ett nytt direktiv under
              2010.
            </seg>
            <seg n="e203199c">
              Ägaren, det vill säga staten, utser styrelseordförande och styrelseledamöter
              i bolaget. Dessa utser sedan bolagets vd, som i sin tur utser
              en ledningsgrupp att jobba med. Det är viktigt att hålla strikt
              på denna ordning. Det gäller speciellt i statliga bolag, och kanske
              ännu mer i de större statliga bolagen så att man inte blir misstänkliggjord
              för politisk styrning och annat otillbörligt.
            </seg>
            <seg n="aa0b8464">
              Det som har skett i detta fall är helt i linje med aktiebolagslagen
              och också helt i linje med riksdagens beslut.
            </seg>
          </u>
          <note type="speaker" n="dc7fedfb">
            Anf. 117 KARIN ÅSTRÖM (S):
          </note>
          <u who="karin_astrom_a1d5e2" xml:id="i-848ae98c2d0887c2-1" n="526d29ae">
            <seg n="a391d711">
              Fru talman! Som bekant pågår affärsuppgörelsen med att flytta
              över Vattenfalls specialister till finska Pöyry som har köpt upp
              bolaget. Jag har förstått av kamrater i Finland att man är oerhört
              glad över att denna specialistkompetens kommer över till dem.
              Man beräknar att detta ska vara klart i slutet av juni.
            </seg>
            <seg n="9bdd2554">
              Vid den här typen av utförsäljningar går som sagt en del av specialisterna
              över till det nya bolaget. Många försvinner dock och väljer annat
              i livet. Jag har förstått att det håller på att ske här, och det
              är ett enormt resursslöseri. Vattenfall och Sverige kommer att
              förlora unik specialistkompetens. Utförsäljningen är därför djupt
              olycklig.
            </seg>
            <seg n="a12851ef">
              Sveriges framgångsfaktor är att konkurrera med hög kompetens
              på olika områden. Det är där vi är starka och har haft framgångar.
              Vi har byggt det Välfärdssverige vi har i dag på att konkurrera
              med vår kompetens.
            </seg>
            <seg n="e8e54a5e">
              Finland verkar vara ett framgångsrikt land och ett coming land
              på flera sätt. År 2008 sålde svenska regeringen Vin &amp; Sprit AB
              till franska Pernod Ricard.
            </seg>
            <seg n="9be35982">
              Och vad gjorde finska staten? Jag har förstått att det inte gick
              så bra för Pernod med Vin &amp; Sprit och det svenska Absolut Vodka.
              Finska staten köpte då upp det svenska märket Absolut Vodka, så
              nu har finnarna också denna del av Sverige plus specialistkompetensen.
            </seg>
            <seg n="4359a1aa">
              Jag återkommer till den oro som många kanske framför allt ute
              i landet upplever för att de tror att man på detta sätt är på
              väg att underminera Vattenfall för att successivt kunna genomföra
              en privatisering. Denna oro blir lite starkare också för mig eftersom
              jag förstår att statsrådet sneglar ännu mer på Finland i jakt
              på en ny förvaltningsmodell för bolag med statligt ägande. Jag
              har förstått att statsrådet är intresserad av det finska bolaget
              Solidium, där man har en helt ny bolagsstyrning av statliga bolag.
              Det är ett holdingbolag i vilket man införlivar de statliga bolagen.
              Det är ett aktiebolag, och statsrådet talar väl om aktiebolags
              funktion. Medborgare har ingen som helst insyn eller möjlighet
              att ta del av det statliga bolagets handlingar. Solidium har ett
              obegränsat mandat där statliga bolag kan säljas ut över en natt
              utan att ägaren, staten, behöver godkänna det.
            </seg>
            <seg n="26fe7b02">
              Min fundering är: Ingår också detta som ett led i statsrådets
              och regeringens planering att kunna snabba upp utförsäljningen
              av Vattenfall? Det vore intressant om statsrådet kunde kommentera
              denna del, om än den kanske inte finns som fråga i interpellationen.
            </seg>
          </u>
          <note type="speaker" n="709a76c9">
            Anf. 118 Statsrådet PETER NORMAN (M):
          </note>
          <u who="unknown" xml:id="i-ab0ae4db5fd4f047-6" n="f0fe1e5e">
            <seg n="73f63d95">
              Fru talman! För två år sedan ven finansiella stormar över Europa.
              De länder som hade hög statsskuld råkade mest illa ut. Det beslut
              som regeringen har fattat, nämligen att intäkter från försäljning
              av statliga företag ska användas till att amortera på statsskulden,
              tycker jag är en vattendelare eller åtminstone ett klokt beslut
              som jag tror att huvuddelen av kammaren ställer sig bakom.
            </seg>
            <seg n="cadb8485">
              Jag tycker att det är bra att vi har en lägre statsskuld jämfört
              med att vi har ett alkoholproducerande företag i Sverige och därtill
              en högre statsskuld. Jag ser hellre att vi har en betydligt lägre
              statsskuld och står betydligt bättre rustade när vi får en ny
              finansiell kris, som vi får förr eller senare, än att vi håller
              på med alkoholproducerande verksamhet. Men där kan vi tycka olika.
            </seg>
            <seg n="1e9aa6f0">
              Vattenfall Power Consultant är ett konsultbolag som jobbar på
              en väl konkurrensutsatt marknad. Det har, namnet till trots, inte
              bara arbetat för Vattenfall utan för många andra bolag inom energisektorn
              och andra sektorer. Vattenfall köper tjänster från detta bolag
              och från en mängd andra bolag som har liknande kompetens.
            </seg>
            <seg n="f66ed823">
              Vattenfalls bedömning är att detta bolag kommer att utvecklas
              bättre utanför Vattenfall och att man därigenom får bättre tjänster
              till bättre priser genom att göra denna affär. Svårare än så är
              det inte. Det är ett bolagsbeslut som, som sagt, inte har varit
              uppe till diskussion med ägaren.
            </seg>
            <seg n="9572ba69">
              Vad gäller finska Solidium tycker jag att statligt ägande i Sverige
              hanteras på ett sätt som inte riktigt är i linje med svensk myndighetstradition.
              När vi har statlig verksamhet av något slag brukar det vara myndigheter
              som är självständiga som löser uppgifterna.
            </seg>
            <seg n="e53ab896">
              Här är det i någon mening en anomali, det vill säga att ett stort
              pensum bedrivs av ungefär ett sextiotal statliga bolag som rapporterar
              direkt in i Regeringskansliet. Detta är säkert bra av många skäl.
              Jag tror också att det kan vara dåligt av andra skäl. Därför tycker
              jag att det finns en poäng i att reda ut frågan. Ska det vara
              så att man ska rapportera direkt in i kansliet, eller ska man
              hitta någon typ av annan organisationsform för detta?
            </seg>
            <seg n="9581d073">
              Den utredning som nu sitter och ska arbeta har inte på något
              sätt fått instruktion att kopiera Solidium. Vi ska titta på ett
              förutsättningslöst arbete. Om det är bra som det är ska vi inte
              göra någonting. Finns det andra saker man kan göra?
            </seg>
            <seg n="d413b347">
              Granskning och insyn är naturligtvis honnörsord i verksamheten.
              Om man skulle använda dessa bolag i en annan typ av förvaltningsmodell
              ska den granskning och kontroll som riksdagen i dag gör bibehållas
              och eventuellt ökas, om man tycker att det är rimligt. Det är
              en fråga som har helt annan bäring än vilken organisationsform
              man har.
            </seg>
          </u>
          <note type="speaker" n="73ea3392">
            Anf. 119 KARIN ÅSTRÖM (S):
          </note>
          <u who="karin_astrom_a1d5e2" xml:id="i-848ae98c2d0887c2-2" n="526d29ae">
            <seg n="0e5ea5d3">
              Fru talman! Vi har olika uppfattning när det gäller att amortera
              av på statsskulden, det vill säga att man säljer av statliga bolag,
              tar pengarna och amorterar av på statsskulden. Vi har haft ganska
              stora debatter om det i denna kammare, men då var inte statsrådet
              med. Vi har helt olika uppfattningar om detta.
            </seg>
            <seg n="47307a56">
              Det finns mängder av specialister på området som också hävdar
              att detta att betala av på statsskulden inte alls får funktionen
              att det på något sätt rustar oss för en eventuell framtida kris.
              I stället handlar det om att satsa resurser på jobb, jobbutveckling
              och denna del. Det är en annan diskussion som vi kan föra, men
              vi har helt klart olika uppfattningar.
            </seg>
            <seg n="b9678660">
              Vi har ett skakat Vattenfall som lovar att bli grönare hör och
              häpna! Det kunde vi läsa i medierna den 20 maj. Det var den nya
              nominerade ordföranden för Vattenfall Lars G. Nordström som uttalade
              att Vattenfall ska vara ledande i den gröna omställningen. Det
              är han som nu ska väljas på den extra bolagsstämma som hålls på
              tisdag.
            </seg>
            <seg n="54e50c5a">
              Det är ett skakat Vattenfall som ska ha sin extra bolagsstämma.
              Det är extra skakigt med alla turer som vi ser bland annat i spåren
              av kärnkraftsolyckan i Japan och Tysklands besked om att avveckla
              kärnkraften. Det är extra skakigt eftersom man i dag inte vet
              vad man exempelvis ska göra med brunkolen i Tyskland. Det är extra
              sorgligt att man gör sig av med specialistkompetens på det sätt
              man gör, tycker jag. Jag förstår att Vattenfall och statsrådet
              vill prata om vilken som är den bästa och mest lyckade affären,
              men specialistkompetensen försvinner.
            </seg>
            <seg n="3e9505cc">
              Vi vill fasa ut kärnkraften i den takt som samhället och framför
              allt industrin tillåter och ersätta den med förnybar energi. För
              oss är Vattenfall det statliga verktyget för att göra den nödvändiga
              energiomställningen. Det som händer just nu inom Vattenfall är
              därför oerhört olyckligt.
            </seg>
          </u>
          <note type="speaker" n="5b55a466">
            Anf. 120 Statsrådet PETER NORMAN (M):
          </note>
          <u who="unknown" xml:id="i-ab0ae4db5fd4f047-7" n="f0fe1e5e">
            <seg n="8902920e">
              Fru talman! Vi har säkert olika uppfattningar om statsskuldens
              storlek, och vi har säkert olika uppfattningar om huruvida staten
              ska ägna sina krafter åt att hålla på med alkoholproducerande
              verksamhet eller inte. Jag tycker inte det, men interpellanten
              har tydligen en annan uppfattning.
            </seg>
            <seg n="4548d220">
              Vattenfall har hamnat i ett olyckligt beroende av kolbrytning
              på grund av beslut som har fattats under den socialdemokratiska
              regeringen under ett antal år. Från och med den 3 juni 2010 har
              Vattenfall ett nytt direktiv där det står att bolaget ska vara
              ett av de bolag som leder utvecklingen mot miljömässigt hållbar
              energiproduktion.
            </seg>
            <seg n="c7be6606">
              Förut var direktivet att Vattenfall skulle vara det ledande bolaget
              i Sverige. Nu har man ändrat detta, och Vattenfall ska vara ett
              av de ledande bolagen i världen. Sverigerestriktionen är borta.
              Detta har man raljerat med på sina håll, och man har sagt att
              det är en uppmjukning av direktiven. Jag kan bara säga: Fråga
              Zlatan Ibrahimović vilket som är värst att vara bäst i Sverige
              eller en av de bästa i världen! Jag skulle tro att han tycker
              att det är bra mycket svårare att vara en av de bästa i världen.
            </seg>
            <seg n="ff0a8aac">
              Vi har uppenbarligen olika uppfattningar om hur Vattenfall Power
              Consultant AB ska utvecklas. Interpellanten tycker att det ska
              vara inom Vattenfall. Jag kan bara säga att jag tror att bolagen
              har gjort en rimlig bedömning; det är bättre att ha detta utanför
              Vattenfall. Det utvecklar sig bättre, och Vattenfall kan i så
              fall tillägna sig tjänster som det annars inte skulle kunna göra.
            </seg>
            <seg n="731f1293">
              Med detta sagt vill jag önska interpellanten en glad sommar!
            </seg>
          </u>
          <note n="5105d998">
            Överläggningen var härmed avslutad.
          </note>
          <note n="a877dbb1">
            22 § Svar på interpellation 2010/11:409 om en sammanhållningspolitik
            för att stärka det regionala tillväxtarbetet
          </note>
          <note type="speaker" n="f745e898">
            Anf. 121 Statsrådet ANNA-KARIN HATT (C):
          </note>
          <u who="unknown" xml:id="i-e979d0aa3f1ef351-0" n="f0fe1e5e">
            <seg n="0b74aadf">
              Fru talman! Marie Nordén har frågat mig vilka förändringar jag
              är beredd att vidta för att förenkla regelverket, minska byråkratin
              och få en bättre ordning vad gäller löpande utbetalningar av projektmedel
              samt se till att strukturfondsprogrammen uppfyller det ursprungliga
              syftet att stärka det lokala näringslivet.
            </seg>
            <seg n="4494138f">
              Frågeställaren vill också veta vilka mina avsikter är med de
              regionala partnerskapens roll i förhållande till myndigheterna.
            </seg>
            <seg n="47ff0104">
              Strukturfondspartnerskapen är en svensk innovation under den
              här programperioden. De infördes av regeringen år 2007. Syftet
              var att stärka den regionala och lokala politikens inflytande
              över vilka projekt som får EU-medel ur strukturfondsprogrammen.
              Det är regeringens uppfattning att den lokala och regionala nivån
              har stor kompetens att bedöma vilka projekt som bör tilldelas
              medel. Förvaltande myndigheters mandat och ansvar följer av EU:s
              regelverk. Utmaningen var därför att skapa ett politiskt inflytande
              utan att frångå den lagstiftning vi gemensamt förhandlat fram
              på EU-nivå.
            </seg>
            <seg n="ae5c914b">
              Lösningen blev att enbart låta de förvaltande myndigheterna bevilja
              projekt som prioriterats av strukturfondspartnerskapen regionalt.
              Ett så tydligt regionalt och lokalt politiskt inflytande över
              EU-medlen är unikt i Europa. Ambitionen inför nästa programperiod
              är också ett fortsatt starkt regionalt och lokalt inflytande.
              Detta har också betonats inför den kommande programperioden i
              samtal med övriga EU-medlemsländer under informella ministermöten
              och med EU-kommissionen.
            </seg>
            <seg n="e8068103">
              Utvärderingar av systemet visar att det initialt fanns upplevda
              oklarheter om myndigheternas och partnerskapens respektive ansvar
              men också att myndigheterna och partnerskapen har funnit sina
              roller och tagit ett gemensamt ansvar för att stärka den lokala
              och regionala konkurrenskraften i Sverige. Jag kan också konstatera
              att den programutvärdering som pågår visar på att programmen har
              genomförts i enlighet med de strategier som togs fram på regional
              nivå i samband med programskrivandet 2006.
            </seg>
            <seg n="0cc1e921">
              Det är viktigt att förenklingen av strukturfondsarbetet fortgår.
              Regeringen arbetar för tydliga och transparenta processer och
              för en ändamålsenlig och effektiv administration. Arbetet avser
              förenklingar som kan göras redan under innevarande programperiod
              parallellt med vad som är möjligt inför nästa programperiod, alltså
              efter 2013. Erfarenheten hittills av förenklingsarbetet visar
              på den svåra balansen mellan att ställa rimliga administrativa
              krav på projektägare, att kunna samla in och redovisa resultat
              av projekten och att säkerställa att offentliga medel hanteras
              riktigt.
            </seg>
            <seg n="f50f3ad7">
              Att ställa krav på projektägare att de ska följa svensk lagstiftning
              och att det ska vara möjligt att samla in och redovisa resultat
              av EU-projekt eller att säkerställa att EU-medlen verkligen hamnat
              i rätt ficka är rimligt. Det pågår dock ett ambitiöst arbete både
              i Sverige och på EU-nivå för att komma ifrån en detaljerad kvittoredovisning
              ett arbete som myndigheterna i allra högsta grad driver framåt.
            </seg>
            <seg n="957599c0">
              Inför förhandlingarna om strukturfondsregelverket efter 2013
              samlar Näringsdepartementet in synpunkter och erfarenheter av
              att driva projekt inom ramen för EU:s strukturfondsprogram. Projektägare
              med erfarenhet av att driva regionalfondsprojekt bjuds in till
              dialog där syftet är att ta reda på vilka förenklingsåtgärder
              som behövs.
            </seg>
            <seg n="9975b5b8">
              Flera medlemsstater, däribland Sverige, har också pekat ut enskilda
              lagstiftningar som orsak till fel och administrativ börda inom
              sammanhållningspolitiken, däribland upphandlings- och statsstödsregelverken.
              En genomgång av dessa lagstiftningars hantering inför nästa programperiod
              skulle kunna förenkla administrationen.
            </seg>
            <seg n="a6d88ef3">
              Statskontoret lämnade en rapport till Näringsdepartementet i
              februari där strukturfondsadministrationen särskilt belystes.
              Resultaten analyseras för närvarande i Regeringskansliet, men
              jag känner inte igen den bild som målas upp av frågeställaren.
              Regeringskansliet följer också via regleringsbrev upp handläggningstider
              för att fånga upp signaler om trögt genomförande. Allt för att
              sammanhållningspolitiken ska kunna vara ett viktigt verktyg i
              arbetet för en hållbar tillväxt i våra regioner.
            </seg>
          </u>
          <note n="ca8532b5">
            Anf. 122 MARIE NORDÉN (S):
          </note>
          <u who="unknown" xml:id="i-38bfcec90dc54267-0" n="f0fe1e5e">
            <seg n="b34c3142">
              Fru talman! Jag vill börja med att tacka ministern för svaret.
              Ministern beskriver mycket korrekt hur strukturfondspartnerskapet,
              som är en svensk innovation och faktiskt initierades av den dåvarande
              s-regeringen våren 2006, har skapat ett regionalt inflytande som
              både jag och ministern, som jag förstår det, månar väldigt mycket
              om. Det är också nödvändigt för att få ett regionalt och politiskt
              inflytande över vilka projekt som ska få medel och även vara en
              drivkraft för den regionala tillväxten.
            </seg>
            <seg n="8eaf3c5d">
              Just principen att den förvaltande myndigheten ska göra en bedömning
              av om projektet lever upp till de satta kriterierna som finns
              för att kunna söka EU-medel, för att sedan gå vidare och bedömas
              och prioriteras av strukturfondspartnerskapet är en viktig princip
              som jag menar fortfarande inte fungerar fullt ut. Det finns fortfarande
              problem kring hur rollerna och ansvaret ska fördelas.
            </seg>
            <seg n="c44668e0">
              Tyvärr gör Tillväxtverket fortfarande, inte alltid, bedömningar
              som partnerskapet borde göra. På så sätt stoppar man också projektansökningar
              som skulle ha samspelat väldigt bra med regionens egen utvecklingsstrategi.
              Rollerna är inte helt utredda eller inte helt tydliga. Jag hoppas
              att ministern får ta del av mer information när hon träffar projektägare
              och hittar ett sätt att åtgärda detta.
            </seg>
            <seg n="e40b8b28">
              Jag ville ta den här debatten med ministern före sommaren just
              för att jag har träffat så många projektägare och sådana som kanske
              skulle ha kunnat vara projektägare som antingen har valt att inte
              delta eller har hamnat i en ganska oacceptabel situation. Man
              tar framför allt upp den orimligt långa tid som det tar för Tillväxtverket
              att betala ut beviljade EU-medel till pågående projekt.
            </seg>
            <seg n="b616602a">
              Jag kan ta ett exempel. Almi i Jämtlands län låg under våren
              i år ute med 23 miljoner. Ett av projekten hade i slutet av mars
              inte fått någon utbetalning sedan det tredje kvartalet 2009. Man
              fick till slut pengar under april månad men har i dag fortfarande
              inte fått någonting för 2010. Alla förstår att det är väldigt
              få som kan jobba under de premisserna och ligga ute med så stora
              summor i väntan på utbetalningar från Tillväxtverket.
            </seg>
            <seg n="8a9083c0">
              Jag är medveten om att Tillväxtverket försöker prioritera de
              projektägare som anses ha sämre likvid, men det ska inte behöva
              vara så att större projektägare, till exempel Destination Vemdalen
              som jag träffade för några veckor sedan, ska behöva gå med stora
              steg till banken för att utöka sina banklån i väntan på utbetalning
              från Tillväxtverket. Det är inte rimligt att det ska behöva vara
              så.
            </seg>
            <seg n="113b1ca4">
              Det finns en orsak till att det är så här. När vi gick in i den
              här programperioden beslutades det att det skulle vara en så liten
              administration som möjligt. Det var kanske bra inledningsvis,
              men i dag är vi administrativt sett mindre än alla andra medlemsländer.
              I dag är det ungefär sju personer som hanterar miljarder kronor.
              De klarar naturligtvis inte av att hålla den takt som de borde
              göra.
            </seg>
            <seg n="e7753aea">
              Det här är något som vi har ett politiskt ansvar för. Det är
              regeringens ansvar att se till att Tillväxtverket har de resurser
              som krävs för att man ska kunna sköta sitt arbete.
            </seg>
            <seg n="5ba6c855">
              Min första fråga till ministern är: Är hon beredd att agera och
              ge Tillväxtverket de resurser som krävs så att man i framtiden,
              under resten av perioden och efter den, kan agera och jobba på
              ett sätt som är rimligt och hållbart både för dem som jobbar på
              Tillväxtverket och för dem som väntar på sina pengar?
            </seg>
          </u>
          <note type="speaker" n="b4c74a2c">
            Anf. 123 Statsrådet ANNA-KARIN HATT (C):
          </note>
          <u who="unknown" xml:id="i-e979d0aa3f1ef351-1" n="f0fe1e5e">
            <seg n="9787f055">
              Fru talman! Som jag nämnde i mitt svar fick Statskontoret i oktober
              2010 i uppdrag att göra en analys och en genomlysning av Tillväxtverkets
              arbete med strukturfondsarbetet. I det uppdraget ingick att särskilt
              analysera och bedöma resursbehovet när det gäller strukturfondsadministrationen.
              Som jag nämnde i svaret slutredovisades det uppdraget i februari
              2011. Vi bereder det för närvarande i Regeringskansliet.
            </seg>
            <seg n="0ea88549">
              Av det som har framkommit i den rapportering som Statskontoret
              har avlämnat kan man konstatera att vid två tillfällen under 2010
              har Tillväxtverket inkommit till regeringen med en begäran om
              att få utökade resurser för strukturfondsadministrationen, men
              hittills har Tillväxtverket klarat sina behov utan att behöva
              använda den anslagskredit som regeringen då beviljat på förvaltningsanslaget.
            </seg>
            <seg n="9fba94c8">
              I sin analys konstaterar Statskontoret att Tillväxtverket hittills
              har klarat beredningen, granskningen och utbetalningarna inom
              befintlig resursram. De har inte funnits någonting som tyder på
              att det skulle råda dålig ordning vad gäller löpande utbetalningar.
              Däremot gör man bedömningen att resurser kommer att behöva tillskjutas
              strukturfondsadministrationen för 2011 och framåt. Skälen till
              det är att uppgifter som granskning av ansökningar om utbetalningar,
              kontroller på plats och utbetalningar ökar i omfattning. Vi bereder
              för närvarande den frågan i Regeringskansliet.
            </seg>
            <seg n="9763e090">
              När det gäller den övergripande frågan om den regionala förankringen
              och det regionala ägarskapet över prioriteringarna, som Marie
              Nordén konstaterade är en princip som både jag och interpellanten
              slår vakt om, är det för mig viktigt att poängtera att ambitionen
              inte är att i grunden förändra strukturfondsarbetet inför kommande
              period, efter 2013, utan lägga kraft på att vidareutveckla det
              arbete som i dag i flera avseenden har funnit sina former. Fokus
              kommer att bli på att förädla och vidareutveckla befintliga regelverk,
              inriktning och organisation i syfte att främja både stabilitet
              och kontinuitet och på så vis underlätta för dem som genomför
              politiken, men framför allt för dem som ska ta del av politiken
              och omsätta fonderna i resultat.
            </seg>
            <seg n="9c060765">
              Tittar vi på utvärderingar av systemet skulle jag vilja säga
              att de initialt upplevda oklarheter som fanns har funnit sina
              former. Däremot finns det signaler som pekar på att det finns
              behov av att skapa en samsyn om vilken roll politiken ska ha i
              nästa programperiod. Utvärderarna som tittat på detta har även
              framfört kritik mot att vissa partnerskap hittills inte har klarat
              av att prioritera i tillräckligt stor utsträckning, utan så sker
              först när EU-medlen är så gott som intecknade.
            </seg>
            <seg n="5854456b">
              En ytterligare förbättringspotential som påpekas av utvärderarna
              är kopplad till lärandet i genomförandet. Strukturfondsprojekten
              genererar ju kunskap som ska tillföras det ordinarie arbetet med
              nationell politik. Därför måste vi ha både en lärande och en effektiv
              organisation och förvaltning av strukturfonderna framöver.
            </seg>
          </u>
          <note n="068ad300">
            Anf. 124 MARIE NORDÉN (S):
          </note>
          <u who="unknown" xml:id="i-38bfcec90dc54267-1" n="f0fe1e5e">
            <seg n="97ced8cf">
              Herr talman! Det är jättebra att ministern går vidare och tittar
              på hur man får en ökad samsyn i hur rollerna ser ut och vem som
              ska göra vad. Det jag säger här är sådant som jag fått rapporterat
              till mig av just projektägare. Jag har själv suttit i en referensgrupp
              inför projekt i Partnerskapsgruppen. Jag har alltså varit en del
              i den kedjan. Jag rapporterar om det som jag har upplevt och fått
              rapporterat till mig.
            </seg>
            <seg n="b55c590d">
              När det gäller regelverket vill vi att det ska vara så enkelt
              som möjligt, och det ska absolut inte vara kravlöst eller gå utanför
              svensk lagstiftning. Men det måste anpassas till den verklighet
              som projektägare, företag, kommuner och organisationer befinner
              sig i. Det ska ju verka på deras villkor, och då är utbetalningarna
              viktiga. Även om Statskontoret gjort rapporteringen och översynen
              fick jag så sent som för tre veckor sedan åter höra att man väntar
              på pengar som inte kommit.
            </seg>
            <seg n="1403ab36">
              Ett annat problem är att förutsättningarna för projektägare kan
              ändras under tiden. Jag tror att en av orsakerna till att det
              kan bli så fel för vissa projektägare är att Tillväxtverket byter
              personal. De har haft en hög arbetsbelastning som gjort att arbetsvillkoren
              och situationen på verket inte varit så bra som det skulle behöva
              vara. Byter man personal byter man också någon som jobbat med
              bedömningen av projektet. Jag hoppas verkligen att rundan, när
              ministern ska lyssna på projektägare och på politiska företrädare
              som varit en del i kedjan, innebär att de olika rollerna tydliggörs.
              Jag tror att det är just rollerna som behöver förtydligas för
              vissa.
            </seg>
            <seg n="1ecdf443">
              Jag skulle vilja ta ett exempel som visar hur fel det kan bli
              när spelreglerna under en projektperiod ändras. Det sätter nämligen
              projektägaren i en ganska orimlig situation. Jag förväntar mig
              inte att ministern ska kommentera det. Jag tänker inte ens tala
              om vilka som äger projektet, för jag vet att ministern inte kan
              kommentera enskilda fall.
            </seg>
            <seg n="7d9905bb">
              Tillväxtverket genomförde en revision av ett projekt där man
              hade godkänt att 70 procent av basverksamheten skulle vara medfinansiering
              i form av personalkostnader. Efter en revision, mitt under pågående
              projekt, ville man ändra nyckeltalen som godkänts inför projektstarten
              och sedan godkänts löpande under två år. Inte nog med det. Nu
              anser Tillväxtverket att de ska kunna hålla inne med utbetalningarna
              inte bara för den tid som de har reviderat utan även för tiden
              före revideringen. Det anser man sig ha rätt att göra, trots att
              projektägaren agerat helt i enlighet med de krav som Tillväxtverket
              ställt, i enlighet med de anvisningar för tidsredovisning och
              annan redovisning som godkänts av Tillväxtverket under två år.
              Projektägaren är alltså i en utsatt situation. Projektet är ganska
              stort; det handlar om drygt 1 miljon som man förlorar och får
              ta från sitt sparade kapital.
            </seg>
            <seg n="916a35ec">
              Det är inte acceptabelt att det blir på det sättet. Detta är
              ett exempel på hur Tillväxtverket inte ska agera, men trots det
              har de agerat på det sättet.
            </seg>
            <seg n="e5da93d4">
              Jag hoppas att ministern lyssnar brett och stort på projektägare
              som går direkt till ministern och hittar ett sätt att möta deras
              villkor.
            </seg>
          </u>
          <note type="speaker" n="3f647bd8">
            Anf. 125 Statsrådet ANNA-KARIN HATT (C):
          </note>
          <u who="unknown" xml:id="i-e979d0aa3f1ef351-2" n="f0fe1e5e">
            <seg n="5c380906">
              Herr talman! Låt mig än en gång erinra interpellanten om den
              utvärdering som Statskontoret har gjort och som inte bekräftar
              den bild som interpellanten målar upp.
            </seg>
            <seg n="61abe8c7">
              När det gäller genomförandet av strukturfonderna i Sverige den
              kommande programperioden, alltså efter 2013, har vi sagt att det
              för det första ska präglas av ett resultatorienterat arbetssätt
              och en resultatkultur där fokus i första hand ska ligga på vad
              som ska uppnås med de resurser som EU tillför det regionala tillväxtarbetet.
            </seg>
            <seg n="4bd81af7">
              För det andra ska det präglas av ett förenklat genomförande med
              fokus på dem som genomför projekten och vilka resultat som uppnås
              i dessa.
            </seg>
            <seg n="bce0f699">
              För det tredje ska det finnas en tydlig programlogik och en samordning
              mellan olika program och insatser för att undvika överlappning.
            </seg>
            <seg n="05966df2">
              För det fjärde, slutligen, behövs en harmonisering av regelverk
              och samordning av genomförandet mellan EU:s olika fonder.
            </seg>
            <seg n="d4a0e13b">
              När det gäller förenkling vill jag understryka att regeringen
              hela tiden arbetar med en förenkling av hanteringen av strukturfondsmedlen.
              Det betyder att vi och myndigheterna jobbar med förenklingar som
              kan göras i innevarande programperiod, alltså fram till 2013,
              och parallellt med vad som är möjligt inför nästa programperiod,
              efter 2013. I det arbetet samlar vi för närvarande in projektägares
              syn på förenklingsmöjligheter som kan finnas i nästa programperiod.
            </seg>
            <seg n="b16c7963">
              EG-regelverket öppnades för några år sedan upp. Det öppnade för
              möjligheten till förenklade redovisningsregler för projektägare.
              Varje medlemsstat fick möjlighet att ta fram modeller som sedan
              skulle godkännas av kommissionen. Tillväxtverket väntar fortfarande
              på att få sin modell godkänd av kommissionen. När den blir godkänd
              kommer det sannolikt att leda till avsevärda förenklingar för
              projektägarna.
            </seg>
            <seg n="8eb9c9db">
              Ska vi nå en reell förenkling måste alla nivåer i genomförandet
              vara beredda att skruva i sina system. Flera medlemsstater, däribland
              Sverige, pekar ut några enskilda lagstiftningar som orsak till
              fel och till administrativ börda inom sammanhållningspolitiken.
              Det gäller framför allt lagen om offentlig upphandling och statsstödsreglerna.
            </seg>
            <seg n="41abde63">
              Vi är övertygade om att en genomgång av dessa lagstiftningars
              hantering skulle kunna förenkla administrationen, och det har
              vi från regeringens sida också framfört till kommissionen.
            </seg>
          </u>
          <note n="c5e1f4c0">
            Anf. 126 MARIE NORDÉN (S):
          </note>
          <u who="unknown" xml:id="i-38bfcec90dc54267-2" n="f0fe1e5e">
            <seg n="6a71b17a">
              Herr talman! Jag uppskattar verkligen arbetet med regelförenkling
              och att man har ett regelverk som är anpassat till de krav som
              EU ställer och som vi i Sverige ska kunna ställa på dem som äger
              projektet. Samtidigt tycker jag att det även måste finnas ett
              projektägarperspektiv.
            </seg>
            <seg n="39d9dbe3">
              När man läser målen för sammanhållningspolitiken framgår där
              en förhoppning om att det ska finnas entreprenörer, företagande.
              Det ska finnas ett driv i just strukturfondspengarna för att de
              resurserna ska användas så att det skapas regional tillväxt både
              i stort och i smått.
            </seg>
            <seg n="cb57930f">
              Det må så vara att Statskontorets utvärdering inte bekräftar
              den verklighet som jag beskriver, men den verklighet jag fått
              beskriven för mig av de projektägare som delat med sig av sin
              verklighet stämmer inte överens med Statskontorets utvärdering.
              Det finns två sidor av samma mynt. Statskontoret kan delvis ha
              rätt, men jag skulle inte kunna säga till de kontakter jag haft
              inför den här debatten att de har fel eftersom det finns en utvärdering
              som säger någonting annat.
            </seg>
            <seg n="aa675f49">
              Jag vill att vi ska ha ett väl fungerande regelverk. Vi ska ha
              ett bra samarbete mellan Tillväxtverket och Strukturfondspartnerskapet
              och bara syfta till en sak, nämligen att använda de gemensamma
              resurserna på ett sätt som gör att vi kan följa de utvecklingsplaner
              som finns och hitta kraften i våra regioner. Därför känns den
              här debatten viktig.
            </seg>
            <seg n="1995ad57">
              Jag tackar ministern för debatten. Jag känner mig delvis lugnad,
              men inte helt. Det finns synpunkter som kanske inte har kommit
              till sin rätt i Statskontorets utvärdering, men ministern ska
              träffa många projektägare i framtiden, och jag hoppas att vi därmed
              får en bättre ordning framöver.
            </seg>
          </u>
          <note type="speaker" n="4a5bf626">
            Anf. 127 Statsrådet ANNA-KARIN HATT (C):
          </note>
          <u who="unknown" xml:id="i-ab0ae4db5fd4f047-8" n="f0fe1e5e">
            <seg n="c484fe4c">
              Herr talman! Låt mig än en gång understryka att strukturfondspartnerskapen
              är en svensk innovation under den här programperioden. Den är
              helt unik i Europa, och det finns all anledning för oss svenskar
              att gemensamt vara stolta över den och slå vakt om den även framöver.
              Det gör också regeringen. Jag är övertygad om att interpellanten
              instämmer i det. Ett så tydligt regionalt och lokalt politiskt
              inflytande över EU-medlen är helt unikt i Europasammanhang. Jag
              är övertygad om att det är en av de viktigaste framgångsfaktorerna
              för att de satsade pengarna ska leda till konkreta resultat.
            </seg>
            <seg n="e59d705c">
              Förenklingsarbetet är ständigt pågående, som jag har sagt, under
              innevarande program och inför det kommande. Utmaningen är att
              hitta en balans mellan att ställa rimliga krav på projektägare
              att de ska följa svensk lagstiftning, att det ska vara möjligt
              att samla in och redovisa resultat av EU-projekten och att vi
              vet att EU-medlen verkligen går till avsedd verksamhet, så att
              vi inför svenska och europeiska skattebetalare kan redovisa och
              säga att de pengar som man har valt att satsa på EU:s sammanhållningspolitik
              går till de syften som de var tänkta till från början.
            </seg>
            <seg n="1d176ad7">
              Jag samlar nu som sagt in synpunkter från projektägare när det
              gäller ytterligare förenklingsåtgärder som går att vidta, men
              det ska vara under bibehållen möjlighet till ansvarsutkrävande
              och kontroll av att resurserna går till rätt insatser.
            </seg>
            <seg n="d63bcc3f">
              Jag tackar Marie Nordén för interpellationsdebatten och önskar
              henne en god sommar!
            </seg>
          </u>
          <note n="5105d998">
            Överläggningen var härmed avslutad.
          </note>
          <note n="87b2e88e">
            23 § Svar på interpellation 2010/11:433 om mobil- och Internetkostnader
            utomlands
          </note>
          <note type="speaker" n="24ef8ed3">
            Anf. 128 Statsrådet ANNA-KARIN HATT (C):
          </note>
          <u who="unknown" xml:id="i-ab0ae4db5fd4f047-9" n="f0fe1e5e">
            <seg n="1bf56dd1">
              Herr talman! Monica Green har frågat mig om jag avser att verka
              för att de lägre mobil- och Internetkostnaderna ska komma konsumenterna
              till del. Jag har uppfattat det som att Monica Green undrar om
              jag avser att verka för att mobiloperatörerna ska sänka sina priser
              för att bättre återspegla de reglerade priser som finns inom EU
              på grossistnivå.
            </seg>
            <seg n="4c44edb3">
              Sedan 2009 finns en EU-förordning som fastställer maximala slutkundspriser
              för roaming för mobilsamtal och sms. Däremot regleras inte avgifterna
              för dataroaming som uppstår till exempel när man surfar, mejlar
              eller skickar mms på slutkundsnivå. I stället innehåller förordningen
              i den delen en reglering av priserna på grossistnivå. Därtill
              regleras att operatörerna måste ha kreditspärrar för roaming av
              datatrafik.
            </seg>
            <seg n="9886b4b2">
              Förordningen upphör att gälla den 30 juni 2012 och EU-kommissionen
              ska senast den 30 juni 2011 lämna en rapport om hur förordningen
              har fungerat och även lämna förslag på om regleringen ska bestå
              och om den ska omfatta även andra områden än i dag.
            </seg>
            <seg n="e79b41cc">
              Som underlag för sitt arbete har kommissionen bland annat utfallet
              av den konsultation man hållit och ett yttrande från regleringsmyndigheternas
              samarbetsorgan, Berec. Kommissionens slutrapport kommer att innehålla
              förslag till hur vi fortsatt ska hantera frågan. Det förslaget
              ska då förhandlas mellan rådet och parlamentet.
            </seg>
            <seg n="3511f003">
              Utan att föregripa utfallet av den förhandlingen så kan jag konstatera
              att roamingregleringen har haft effekt. Roamingpriserna faller,
              vilket gynnar oss användare men gapet mellan grossistpriser och
              slutkundspriser är alldeles för stort vad gäller dataroaming.
              Jag ser det som att mobiloperatörerna inte har förstått allvaret
              i denna fråga. Det handlar om att se till att vi användare vågar
              och vill använda de digitala tjänsterna i våra mobiler och datorer
              även när vi reser över landgränser. Det tjänar alla på, inte minst
              operatörerna som får ökad trafik i sina nät. Jag är som liberal
              emot marknadsingripanden och önskar att vi kan lösa problemet
              på andra sätt än med prisreglering. Men jag är också tydlig med
              att om operatörerna inte sänker sina priser självmant, då kan
              andra åtgärder behöva övervägas.
            </seg>
          </u>
          <note type="speaker" n="8d5c9eb7">
            Anf. 129 MONICA GREEN (S):
          </note>
          <u who="monica_green_650948" xml:id="i-59a79bf5c76a18e2-0" n="06816e2c">
            <seg n="df30871b">
              Herr talman! Jag tackar statsrådet för svaret. I denna ljuva
              sommartid firar många ungdomar studenten, så också i Skövde. Några
              kommer att åka utomlands sedan. Men det är inte bara unga människor
              som behöver uppmärksammas på eller kanske varnas för att det kan
              bli väldigt dyrt att använda sin mobil utomlands och även sin
              laptop, sin dator, sin platta eller vad man nu använder sig av.
            </seg>
            <seg n="ab1e1a52">
              Det är viktigt att vi på många olika sätt berättar för konsumenterna
              att det här kan bli en dyr historia. Jag tycker att PTS gör ett
              bra arbete som nu lägger ut detta på sin hemsida och uppmanar
              konsumenter att vara uppmärksamma på hur de ska få ned sina mobilkostnader
              utomlands.
            </seg>
            <seg n="1335ecb5">
              Dessutom är jag glad över EU-samarbetet. Jag är glad över att
              vi har kommit så pass långt att vi kan ha en gemensam taxa och
              att vi successivt försöker sänka den gemensamma maxtaxan för vad
              som ska kunna tas ut.
            </seg>
            <seg n="7827e90d">
              Däremot blir man mindre glad när man ser att det finns en differens
              mellan vad det egentligen kostar och vad de svenska mobiloperatörerna
              tar ut. Jag ser i Anna-Karin Hatts svar att även ministern är
              orolig för vad som kommer att hända framöver. Det finns skäl för
              det. Jag ser också att ministern är beredd att ingripa om inte
              marknaden tar sitt eget ansvar, och det leder mig till mina följdfrågor.
            </seg>
            <seg n="8d34eff8">
              Vad kommer att hända om marknaden inte sänker sina kostnader,
              vilket de har utrymme att göra, utan ökar på sin vinst i stället
              för att ge det till konsumenterna? Vad tänker Anna-Karin Hatt
              göra då? Inbjuder hon till samtal, eller ser hon till att PTS
              får större muskler? Vad är det ministern kan göra i detta läge?
            </seg>
          </u>
          <note type="speaker" n="64e015b1">
            Anf. 130 Statsrådet ANNA-KARIN HATT (C):
          </note>
          <u who="unknown" xml:id="i-ab0ae4db5fd4f047-10" n="f0fe1e5e">
            <seg n="70022e83">
              Herr talman! När det gäller Monica Greens synpunkter på svenska
              operatörer om att de borde sänka sina priser till slutkunderna
              är det precis som Monica Green själv konstaterar. Jag är helt
              ense med henne om detta och känner frustration över att det tar
              sådan tid. De priser som operatörerna tar ut av sina slutkunder
              är långt ifrån rimliga, både sett till vad kostnaden är för operatörerna
              och i jämförelse med hur mycket kunderna får betala för att använda
              de här tjänsterna hemma i Sverige.
            </seg>
            <seg n="a0b32327">
              Jag tycker att branschen har en hemläxa att göra. Jag accepterar
              inte att de inte sänker priserna självmant. Just därför är det
              här en fråga som jag har tagit upp i dialog och i de möten som
              jag har haft med ledningen för de fyra stora operatörerna i Sverige.
              Men hittills förefaller det inte som att branschen själv förmår
              lösa problemet. Det är en klen tröst att konstatera att det här
              inte är något unikt svenskt problem, utan en situation som ser
              likartad ut i hela EU.
            </seg>
            <seg n="d08e849e">
              Men jag är mån om att inte föregripa den rapport som kommer från
              kommissionen och de förestående förhandlingarna mellan rådet och
              parlamentet om hur den befintliga regleringen ska hanteras framöver.
              Det jag kan vara tydlig med är att jag tycker att vi ska fortsätta
              att betrakta detta som ett gemensamt problem där vi behöver hitta
              gemensamma lösningar.
            </seg>
            <seg n="5d4a5eeb">
              Däremot är jag inte helt övertygad om att prisreglering på slutkundsnivå
              är rätt väg att gå. Det vi vet om prisregleringar på slutkundsnivå
              är att de tenderar att bli eviga och inte avhjälper det underliggande
              problemet med bristande konkurrens. Men vi får som sagt avvakta
              och se vad kommissionen mer exakt föreslår.
            </seg>
            <seg n="94082db2">
              Jag är glad att Monica Green har noterat att PTS så sent som
              i dag tillsammans med Konsumentverket och Konsumenternas tele-,
              tv- och Internetbyrå har gått ut med information till konsumenterna
              om att de bör vara observanta när de reser utomlands och vidta
              olika åtgärder för att se till att de inte kommer hem från sin
              utlandssemester och hittar en väldigt dyr faktura i brevlådan.
            </seg>
          </u>
          <note type="speaker" n="82dd6757">
            Anf. 131 MONICA GREEN (S):
          </note>
          <u who="monica_green_650948" xml:id="i-59a79bf5c76a18e2-1" n="06816e2c">
            <seg n="b691c230">
              Herr talman! Vi kan konstatera att vi har ett gemensamt problem.
              Vi kan också konstatera att PTS gör ett bra arbete. Det är glädjande
              att de i dag inför vår debatt har lagt ut sin varning på hemsidan.
              Det har att göra med att många människor reser utomlands.
            </seg>
            <seg n="5c4e04b6">
              Jag tänker följa det här noga. Jag hör att Anna-Karin Hatt säger
              att hon också kommer att göra det men inte är beredd att ingripa.
              Vi har ett gemensamt problem. Jag ser fram emot de åtgärder som
              ministern kommer att vidta.
            </seg>
          </u>
          <note type="speaker" n="f2856e98">
            Anf. 132 Statsrådet ANNA-KARIN HATT (C):
          </note>
          <u who="unknown" xml:id="i-ab0ae4db5fd4f047-11" n="f0fe1e5e">
            <seg n="390f20d4">
              Herr talman! För mig är det väldigt angeläget att svenska konsumenter
              ska våga ta med sig sin mobiltelefon och använda sina digitala
              tjänster även när de befinner sig utomlands. Omvänt måste de turister
              som kommer till Sverige våga använda tjänsterna. Det får inte
              hamna i en prisfråga i slutändan.
            </seg>
            <seg n="0f54626e">
              Samtidigt är det viktigt att understryka att Europa och Sverige
              ska vara en intressant marknad att investera i. Då måste det finnas
              incitament för lönsamhet. Men som jag sade inledningsvis är jag
              långt ifrån nöjd med takten i operatörernas förmåga att sänka
              kostnaderna. Jag tror att det ligger i deras eget intresse att
              se till att göra det, så att människor vågar använda de tjänster
              de erbjuder.
            </seg>
          </u>
          <note n="5105d998">
            Överläggningen var härmed avslutad.
          </note>
          <note n="2950d4c9">
            24 § Svar på interpellation 2010/11:434 om IT-miljön i offentlig
            verksamhet
          </note>
          <note type="speaker" n="ae515172">
            Anf. 133 Statsrådet ANNA-KARIN HATT (C):
          </note>
          <u who="unknown" xml:id="i-ab0ae4db5fd4f047-12" n="f0fe1e5e">
            <seg n="e533f116">
              Herr talman! Monica Green har frågat Stefan Attefall om han avser
              att ta initiativ till att staten, kommunerna och landstingen ska
              förbättra sina IT-inköp och anpassa utbildningen till de anställda.
              Arbetet inom regeringen är så fördelat att det är jag som ska
              svara på frågan.
            </seg>
            <seg n="9a906f22">
              IT-miljön blir en allt viktigare del av den offentliga sektorns
              vardag och det är viktigt att vi sköter den på ett sätt som är
              kostnadseffektivt och anpassat efter medarbetarnas kompetenser.
            </seg>
            <seg n="e4d60539">
              Jag har under våren bjudit in till tematiska rundabordssamtal.
              Digitalt innanförskap, e-förvaltning och digital kompetens var
              några av de teman som behandlades. Under dessa samtal inkom ett
              antal förslag om användbarhet och digital kompetens som jag avser
              att bereda vidare inom ramen för arbetet med att ta fram en digital
              agenda för Sverige som ska presenteras under 2011.
            </seg>
            <seg n="e5060641">
              Kammarkollegiet har vidare ett samlat ansvar för upphandlingen
              av ramavtal för den offentliga förvaltningen inom området informationsteknik.
              Genom att nyttja statliga ramavtal kan myndigheter inte bara spara
              resurser i form av tid och bättre priser och därmed åstadkomma
              besparingar för skattebetalarna utan dessutom skapa en bättre
              IT- och arbetsmiljö. Även kommuner och landsting kan ansluta sig
              till dessa ramavtal.
            </seg>
            <seg n="0f8d0a72">
              Det är vidare viktigt att enkelhet och användbarhet står i fokus
              när kraven på IT-system specificeras vid upphandlingar. I upphandlingsspecifikationerna
              ställs i dag ergonomiska krav på alla IT-inköp och användbarhetskrav
              på till exempel webbplatser. Kammarkollegiet deltar även i E-delegationens
              uppdrag att genomföra regeringens handlingsplan för e-förvaltning
              i syfte att nå målet så enkelt som möjligt för så många som möjligt.
              Handlingsplanen riktar sig till medborgare, företagare och den
              offentliga förvaltningens medarbetare. Det ankommer därmed på
              E-delegationen inom ramen för deras löpande arbete att föreslå
              åtgärder som regeringen behöver vidta för att förstärka användbarheten
              av IT-system och förstärkning av IT-utbildning för personalen.
              E-delegationen lämnar löpande förslag till regeringen var sjätte
              månad i SOU-form.
            </seg>
            <seg n="376fed84">
              Som även framgår ur regeringens skrivelse 2010/11:138 Riksrevisionens
              granskning av it inom statsförvaltningen och statliga it-projekt
              avser regeringen dessutom att utreda frågan om myndigheters outsourcing
              av IT-tjänster för att åstadkomma kostnadsbesparingar.
            </seg>
          </u>
          <note type="speaker" n="feb75026">
            Anf. 134 MONICA GREEN (S):
          </note>
          <u who="monica_green_650948" xml:id="i-59a79bf5c76a18e2-2" n="06816e2c">
            <seg n="5b55216d">
              Herr talman! Tack, statsrådet, även för detta svar! Anledningen
              till att jag har framställt den här interpellationen är att det
              finns många exempel på att det har blivit krångligare med IT fast
              det borde bli enklare. Egentligen tycker vi ju att IT-verktygen
              ska underlätta både för kunder och för våra olika verksamheter.
              Det finns exempel inom sjukvården där det har blivit krångligare
              för sjuksystrar och läkare att fylla i journaler när de ska göra
              det via nätet och inte på en blankett. Det har alltså inte förenklat
              för dem. Principen för oss när vi gör upphandlingar både i kommuner,
              landsting och inom de olika statliga förvaltningarna ska vara
              att vi ska underlätta och förenkla. Eftersom tid är pengar sparar
              vi då också pengar. Hur gör vi det på bästa sätt, och hur utvecklar
              vi detta?
            </seg>
            <seg n="05bf55fc">
              Om man låter tekniker och andra specialister, som inte ser problemen,
              göra inköpen tenderar det att bli krångligare. Det är därför en
              bra ansats som ministern har. Jag vet att E-delegationen gör ett
              mycket bra arbete, men ändå får jag höra sådana här exempel ute
              på fältet.
            </seg>
            <seg n="723b54dd">
              Det finns även exempel från människor som ska beställa färdtjänst.
              92-åringar måste beställa på ett krångligt sätt trots att man
              inte gärna kan vänta sig att de kan fylla i alla uppgifter. Både
              inom sjukvården och i kommunerna finns det många exempel där det
              inte funkar som man har tänkt sig. Här kan vi göra mycket genom
              att peka med hela handen, underlätta för inköpare och även utbilda
              dem som ska vara inköpare så att man ställer rätt upphandlingskrav.
              Jag tror att vi har mycket kvar att göra där.
            </seg>
          </u>
          <note type="speaker" n="8c200d0a">
            Anf. 135 Statsrådet ANNA-KARIN HATT (C):
          </note>
          <u who="unknown" xml:id="i-ab0ae4db5fd4f047-13" n="f0fe1e5e">
            <seg n="29faff36">
              Herr talman! Jag instämmer gärna i att vi måste bli bättre på
              användbarhet. Samtidigt är användbarhet mycket svårt att reglera
              fram eftersom utvecklingen går så fort. Vad som i går var ett
              krångligt operativsystem som var svårt för gemene man att förstå
              med en massa inställningar och installationer är i dag en surfplatta
              med en appstore som en treåring kan lära sig på en kvart. Utvecklingens
              hastighet gör det alltså väldigt svårt för oss att ställa relevanta
              krav. Ibland kan en reglering till och med vara hämmande på utvecklingen.
            </seg>
            <seg n="fa1b337d">
              Detta ska inte hindra oss från att hela tiden försöka bli bättre.
              Vi ska använda de medel som står till vårt förfogande när det
              gäller upphandlingar vägledningar och riktlinjer för att främja
              en ökad användbarhet i de system som köps in eller utvecklas.
            </seg>
            <seg n="0b833a93">
              När det gäller offentlig verksamhet behövs det gemensamma vägledningar
              och riktlinjer för bland annat användbarhet. Ett sådant arbete
              som jag nämnde i svaret är initierat och kommer att levereras
              i höst, och E-delegationen har ju i uppdrag att ta fram en vägledning
              för webbutveckling som ska leda till att så många som möjligt
              ska kunna använda offentliga webbsidor och e-tjänster just i syfte
              att öka användbarheten och ha särskilt fokus på de behovs som
              äldre personer, personer med funktionsnedsättning och andra kan
              ha. Målsättningen är förstås att tillgodose deras krav.
            </seg>
            <seg n="6cda343f">
              När det gäller IT-miljön för de anställda kan man väl konstatera
              att användbarhet och kompetens är två sidor av samma mynt. Det
              är bara genom att kontinuerligt jobba med båda de aspekterna som
              vi kan förbättra IT-miljön för de anställda, oavsett om det är
              anställda inom vården eller andra delar av den offentliga sektorn.
            </seg>
            <seg n="8d77de62">
              Samtidigt är e-tillgänglighet ett begrepp som är viktigt att
              notera i det här sammanhanget. Det är en del av det vidare begreppet
              e-inkludering. E-tillgänglighet handlar om de hinder och svårigheter
              som användare i allmänhet och äldre och personer med funktionsnedsättning
              i synnerhet kan stöta på när de på lika villkor som vi andra försöker
              delta i informationssamhället.
            </seg>
            <seg n="4bcfc210">
              Trenden går mot globaliserade krav på e-tillgänglighet, och det
              pågår projekt för att ta fram en europeisk standard med tillhörande
              stödmaterial för offentlig upphandling av tillgänglig IT. Den
              nya standarden kommer, förväntar jag mig, att driva på marknaden
              inom området e-tillgänglighet väsentligt.
            </seg>
          </u>
          <note type="speaker" n="54eaf6ef">
            Anf. 136 MONICA GREEN (S):
          </note>
          <u who="monica_green_650948" xml:id="i-59a79bf5c76a18e2-3" n="06816e2c">
            <seg n="eafaaa50">
              Herr talman! Det är tveeggat när utvecklingen går framåt. Det
              kan till och med vara så att en sjuksyster på sin fritid med lätthet
              använder en läsplatta och en applikation för att ta till sig kunskaper
              medan hennes offentliga arbetsgivare inte har hängt med i den
              utvecklingen för att man inte har gjort rätt upphandlingar. Där
              kan det vara krångliga IT-system med krångliga sätt att ta sig
              in, och människor suckar djupt över att det krävs många moment
              för att fylla i en enda blankett. Där har vi inte varit tillräckligt
              duktiga som upphandlare.
            </seg>
            <seg n="a7c90a36">
              Vad kan vi göra mer? Jag tror att det hela har varit lite valhänt
              hanterat sedan Verva lades ned och man skulle ta fram 24-timmarswebben
              fram till dess E-delegationen fick arbetet och kunde sätta i gång
              på ett bra sätt, vilket man ju gör. Under den tiden tror jag att
              man har tappat en del. Vi måste ju se till att vi drar nytta av
              IT-systemen eftersom det finns så mycket bra och kvalitetsmässiga
              saker att använda oss av. Då är det beklagligt att våra offentliga
              uppköpare inte ligger i framkant.
            </seg>
            <seg n="4852558c">
              Dessutom har vi under en lång tid talat om IT i vården och om
              hur IT skulle kunna underlätta för vården. Man har sett det som
              en ny marknad, och många i företagsvärlden och IT-världen säger:
              Här kommer vi att kunna underlätta! Ändå står vi och stampar för
              att vi inte har rätt verktyg att upphandla med. Det irriterar
              mig när vi ser så bra saker som vi skulle kunna underlätta vården,
              skolan och annan offentlig verksamhet med och när vi skulle kunna
              ligga i framkant. Nu ligger vi i stället långt efter.
            </seg>
          </u>
          <note type="speaker" n="f4a4d670">
            Anf. 137 Statsrådet ANNA-KARIN HATT (C):
          </note>
          <u who="unknown" xml:id="i-ab0ae4db5fd4f047-14" n="f0fe1e5e">
            <seg n="91d21109">
              Herr talman! Användbarhet är ett ständigt aktuellt ämne och kommer
              alltid att vara det. Så länge som de tekniska möjligheterna utvecklas
              och möjligheten till förenkling finns kvar kommer det alltid att
              vara angeläget för oss att fortsatt arbeta med att öka användbarheten
              och därmed också öka tillgängligheten och delaktigheten i IT-samhället.
            </seg>
            <seg n="ed1ae89c">
              När det gäller de e-tjänster om offentliga förvaltningar erbjuder
              eller de system som vi använder i offentlig sektor är det otroligt
              viktigt att vi lär oss att använda upphandlingsinstrumentet på
              rätt sätt för att ställa rätt krav.
            </seg>
            <seg n="e0bc06a7">
              Jag instämmer gärna i att det finns en stor förbättringspotential
              för IT-användningen i vården. Det är just därför som regeringen
              tillsammans med SKL har tagit fram handlingsplanen Nationell e-hälsa
              för att just ta till vara IT:s möjligheter att hjälpa oss att
              erbjuda inte bara en god utan en bättre vård och en ökad patientsäkerhet.
            </seg>
            <seg n="bdb0bf2c">
              När man hör exempel som exemplet i Helsingforss län där en sjuksköterska
              en dålig dag på jobbet kan behöva logga in i 17 olika datasystem
              inser man att det finns en del att göra när det gäller användbarhet.
              Det gäller inte minst när man kommer till det som jag brukar benämna
              kallelseyrken. Det är vårdyrken eller för den delen läraryrken
              i skolan.
            </seg>
            <seg n="73c5be06">
              Det är människor som brinner för att utbilda barn eller vårda
              våra sjuka så att de blir friska. De kanske inte i första hand
              brinner för att lära sig komplicerade tekniska system. Men vi
              vet att om vi har en bra IT-användning i vården kan vi rädda liv.
              Det kan många gångar handla om att få tillgång till den information
              som finns om patienten i journaler på minuter eller kanske sekunder
              om det är ett allvarligt fall som kommer in till akuten.
            </seg>
            <seg n="ae897eff">
              När det gäller användbarhet är andra sidan på myntet att de som
              ska använda systemen har rätt kompetens. Där vill jag gärna lyfta
              fram att det är ett otroligt viktigt uppdrag för arbetsgivarna
              att se till att den personal som de har anställda har rätt kompetens
              och får en ständigt uppdaterad kompetens för att använda de IT-system
              som förvaltningen förväntar sig att den ska använda och som kan
              underlätta arbetet. Det gäller oavsett om det handlar om sjuksköterskor
              eller lärare i skolan.
            </seg>
          </u>
          <note n="5105d998">
            Överläggningen var härmed avslutad.
          </note>
          <note n="5cdbbfa6">
            25 § Svar på interpellation 2010/11:436 om kompetensförsörjning
            i bredbandsutbyggnaden
          </note>
          <note type="speaker" n="fb71502e">
            Anf. 138 Statsrådet ANNA-KARIN HATT (C):
          </note>
          <u who="unknown" xml:id="i-ab0ae4db5fd4f047-15" n="f0fe1e5e">
            <seg n="0c525117">
              Herr talman! Monica Green har frågat mig vad jag avser att göra
              för att säkra kvalitetskraven på bredbandsutbyggnaden.
            </seg>
            <seg n="9b641745">
              Det övergripande målet för regeringens bredbandsstrategi är att
              Sverige ska ha bredband i världsklass. Utgångspunkten är att statens
              huvudsakliga roll är att se till att marknaden fungerar effektivt
              och att marknadsaktörerna ges goda förutsättningar för sin verksamhet
              i hela landet. Det innebär att det är marknaden som driver utvecklingen
              av bredband och gör investeringar i infrastruktur. I detta ingår
              också ansvar för kvalitet, robusthet och säkerhet i infrastrukturen
              enligt ansvarsprincipen samt för kompetensförsörjning.
            </seg>
            <seg n="9303a7c6">
              Det offentliga har ett ansvar där marknaden inte fungerar tillfredsställande
              och där allmänna intressen inte tillgodoses. Inom ramen för de
              statliga satsningar på bredband som finns i dag landsbygdsprogrammet,
              kanalisationsstöd, regionala strukturprogram med mera samarbetar
              Post- och telestyrelsen, PTS, med marknadsaktörer, Svenska Stadsnätsföreningen,
              SSNF, Jordbruksverket, Tillväxtverket, kommuner, länsstyrelser,
              landsting och regionförbund. Syftet med samarbetet är bland annat
              att öka kompetensen kring bredbandsutbyggnad och de stödformer
              som finns.
            </seg>
            <seg n="c4e965c2">
              Även inom ramen för Bredbandsforum, som regeringen tillskapat,
              sker samverkan mellan representanter för organisationer, företag
              och myndigheter. Frågor som diskuteras är bland annat tekniska
              lösningar, erfarenheter och problem samt hinder och utmaningar
              kring bredbandsutbyggnaden i landet.
            </seg>
            <seg n="f513a2f2">
              PTS och Bredbandsforum bedriver i samarbete med berörda aktörer
              projektet Fiber till byn med pågående seminarieserien Byanät för
              bredband i världsklass som SSNF utför. Målsättningen är att byalagen
              ska skapa nät för sina byar och att alla som bor där ska ha möjlighet
              att få bredband med en hastighet om minst 100 megabit per sekund.
              PTS har genomfört åtta seminarier på olika platser i landet, och
              ett flertal till är planerade under året.
            </seg>
            <seg n="14f73b52">
              Länsstyrelsen i Uppsala driver Länssamverkan Bredband på uppdrag
              av regeringen. Länssamverkan Bredband ansvarar bland annat för
              att sprida information, att följa och dokumentera utvecklingen
              av IT-infrastruktur och att verka för en säker IT-infrastruktur.
              Länssamverkan Bredband stimulerar också samverkan och samordning
              mellan berörda kommuner, länsstyrelser, landsting och regionförbund
              samt bistår också PTS inom ramen för deras bredbandsuppdrag.
            </seg>
            <seg n="8c12e6f1">
              PTS arbete för robust elektronisk kommunikation bedrivs framgångsrikt
              genom offentlig-privat samverkan där PTS också bidrar med finansiering.
              Insatserna förebygger och motverkar sårbarheter samt bidrar till
              att näten återställs efter störningar. De åtgärder som vidtas
              är resultatet av såväl förslag från sektorns aktörer, andra myndigheter
              och organisationer som resultat av analyser gjorda vid PTS. PTS
              kommer under 2011 att utarbeta en ny strategi för området. Strategin
              avses att publiceras under början av 2012.
            </seg>
            <seg n="b3f4d9d7">
              PTS har tillsammans med Svenska Stadsnätsföreningen tagit fram
              dokumenten Robusta nät, Robusta noder, Nätdokumentation och SKA,
              säker kundanslutning, och i samband med detta bedrivit utbildningsinsatser.
            </seg>
            <seg n="dff2d386">
              I samband med att PTS tilldelar medel för bredbandsutbyggnad
              ställs krav på mottagaren att följa rekommendationer vid etablering
              av fibernät. Mottagaren ska också säkerställa att det finns en
              organisation för långsiktig förvaltning av nätet samt att det
              ska finnas uppdaterad dokumentation. PTS håller också på att ta
              fram en vägledning för organisationer som ska upphandla elektronisk
              kommunikation.
            </seg>
            <seg n="bebe3e8b">
              Inom ramen för det arbete som sker hos Myndigheten för samhällsskydd
              och beredskap, MSB, Försvarets Radioanstalt, FRA, med flera identifieras
              risk och sårbarheter i IT-infrastrukturen för elektroniska kommunikationer.
              Kunskapen kommer till nytta vid kvalitetssäkringsarbeten.
            </seg>
            <seg n="29a747dd">
              Jag kan således konstatera att det pågår ett flertal initiativ
              på området som syftar till utbyggnad av bredband i alla delar
              landet men också till att vidmakthålla kvalitet och robusthet
              i bredbandsnäten samt kompetens hos dem som ansvarar för utbyggnad.
            </seg>
          </u>
          <note type="speaker" n="8df04c5e">
            Anf. 139 MONICA GREEN (S):
          </note>
          <u who="monica_green_650948" xml:id="i-59a79bf5c76a18e2-4" n="06816e2c">
            <seg n="1d1a3744">
              Herr talman! Anna-Karin Hatt läser upp en rad goda exempel på
              vad som har gjorts tidigare, och det är bra. Men jag är inte lika
              nöjd med utvecklingen som Anna-Karin Hatt i det här fallet. Jag
              gläder mig verkligen över att vi satte i gång den stora bredbandsutbyggnaden
              för tio år sedan eller ännu tidigare. Staten, marknaden, kommuner
              och länsstyrelser hjälptes gemensamt åt att se till att vi rullade
              ut nät över hela landet.
            </seg>
            <seg n="bfe2c472">
              Vi har kommit mycket långt i Sverige, och jag är mycket glad
              över att vi gjorde de ansatserna tidigare. Det var också i samband
              med det som den stora aktören Telia tog ett stort ansvar för utbildningsfrågan
              och utbildade tekniker, ingenjörer och så vidare där man skulle
              bygga ut nät.
            </seg>
            <seg n="263e74d4">
              Det handlar om dem som jobbar ute på fältet, ingenjörer och tekniker.
              Fackförbundet Seko har påvisat för mig vikten av att fortsätta
              kompetensutbildningen. De är oroade över att det kan bli bristyrken
              framöver när vi fortsätter att bygga ut de sista bitarna. Vi får
              nästa generations Internet och hela tiden snabbare hastighet.
              Det finns också en generationsavgång bland de duktiga tekniker
              och andra som arbetar med dessa frågor ute på fältet. När de går
              i pension tappar man mycket av kunskapen.
            </seg>
            <seg n="7f63aa4e">
              Vi ser att vi har en väldigt hög arbetslöshet samtidigt som vi
              har bristyrken. Detta kommer också att bli bristyrken och är redan
              det. Ska vi ta ett extra språng framöver kommer det att finnas
              en stor brist på kunskap hos dem som gräver, lägger ned, kopplar
              ihop, sätter in i hyreshus och så vidare.
            </seg>
            <seg n="a759c949">
              Jag är orolig för det. Jag skulle vilja att ministern tog ett
              större ansvar eller en diskussion inom regeringen om vad regeringen
              gemensamt kan göra för att se till det utbildas fler inom detta
              område så att vi inte får flaskhalsproblem och av det skälet stoppar
              upp den viktiga utbyggnad som vi har framför oss.
            </seg>
          </u>
          <note type="speaker" n="dc40ac7f">
            Anf. 140 Statsrådet ANNA-KARIN HATT (C):
          </note>
          <u who="unknown" xml:id="i-ab0ae4db5fd4f047-16" n="f0fe1e5e">
            <seg n="64154fc1">
              Herr talman! Låt mig inledningsvis konstatera att det är och
              ska vara marknadens aktörer som ska driva den tekniska utvecklingen
              och utvecklingen av tjänster och i dag göra investeringar i den
              infrastruktur som krävs för bredband. Därmed har de också ett
              ansvar för kvalitet, robusthet och säkerhet i infrastruktur men
              också för kompetensförsörjningsfrågor.
            </seg>
            <seg n="f123068b">
              Däremot vilar det ett ansvar på oss alla som användare och kunder
              till olika Internetoperatörer att ställa relevanta krav på de
              förbindelser och därmed också nät som krävs för vår verksamhet.
              Det är också ett sätt att driva kompetensfrågorna vidare.
            </seg>
            <seg n="40df5d3f">
              När det gäller vad som kan göras och vad som görs kring kompetensförsörjningsfrågan
              kan man konstatera att nätägare, till exempel Svenska Stadsnät,
              samverkar inom Svenska Stadsnätsföreningen. De driver ofta tillsammans
              med PTS olika projekt och aktiviteter för att förstärka kompetensen
              kring nät- och bredbandsutbyggnad.
            </seg>
            <seg n="cab4a0e8">
              Det finns också många goda exempel på regionala och lokala initiativ
              som fokuserar på just kompetensutveckling. Ett exempel är från
              regionen SundsvallHudiksvallGävle med det oberoende innovationsnätverket
              Fiber Optic Valley. Det grundades 2004 och har i dagsläget 30
              medlemmar.
            </seg>
            <seg n="c854a317">
              I Hudiksvall fokuserar man på bredbandsteknologi. De arbetar
              också med kompetensförsörjningsfrågor, certifiering av bredbandsteknik,
              kvalitetssäkring av bredbandsnät, affärsmodeller och olika standardiseringsfrågor.
            </seg>
            <seg n="e676f816">
              Man kan konstatera att Fiber Optic Valley är finansierat av statliga
              Vinnova och har belönats av myndigheten som en av Sveriges åtta
              bästa innovationsmiljöer och är också officiell partner till den
              oberoende branschorganisationen Fiber to the Home Council Europe.
            </seg>
            <seg n="7a3fd17d">
              Det pågår både initiativ på nationell nivå, som jag angav i mitt
              svar till interpellanten, och viktiga initiativ på lokal och regional
              nivå. Inte minst pågår det ett arbete hos dem som bygger näten
              för att tillförsäkra sig rätt kompetens i sin organisation för
              att kunna möta våra krav som slutanvändare när det gäller säkra
              och robusta nät.
            </seg>
          </u>
          <note type="speaker" n="0cf7dfd0">
            Anf. 141 MONICA GREEN (S):
          </note>
          <u who="monica_green_650948" xml:id="i-59a79bf5c76a18e2-5" n="06816e2c">
            <seg n="1cbc1dd8">
              Herr talman! Jag hör vad ministern säger och jag har också hört
              om goda exempel. Jag är glad över det. Jag tycker verkligen att
              vi ska hjälpas åt att lyfta fram och sprida de goda exemplen och
              se till att fler tar del av dem.
            </seg>
            <seg n="6ed976ee">
              Det skulle behövas en kvalitetssäkring i hela landet och en nationell
              standard för att se till att vi inte får den sårbarhet som vi
              riskerar att få om vi inte har redundans och om vi inte har robusta
              nät om det skulle visa sig att ett nät klipps av på fel sätt eller
              att det går ned utan att man kan hitta felet tillräckligt snabbt.
            </seg>
            <seg n="28f72bb2">
              Jag noterar också att ministern säger att det är marknadens ansvar
              att utbilda och se till att man har personal med kvalitet. Det
              brukar även arbetsmarknadsministern säga. Om det behövs en lastbilschaufför
              på ett lastbilsföretag får de väl utbilda lastbilschaufförer.
              Det är inte samhällets ansvar. Jag konstaterar att det är så med
              den borgerliga regeringen.
            </seg>
            <seg n="f5e8e53e">
              När vi nu ser att det finns flaskhalsproblem, när vi ser att
              det finns människor som är arbetslösa och att det finns brist
              inom andra områden skulle det vara en mycket god samhällsekonomisk
              affär att se till att fler utbildades på det här området. Man
              skulle kunna tänka sig att vi hjälptes åt så att de som ska vara
              med ute på fältet och lägga ned kabel för bra och snabba hastigheter
              över hela landet klarar kvalitetskraven. Jag skulle välkomna om
              ministern kunde ta några sådana initiativ.
            </seg>
          </u>
          <note type="speaker" n="102245ce">
            Anf. 142 Statsrådet ANNA-KARIN HATT (C):
          </note>
          <u who="unknown" xml:id="i-ab0ae4db5fd4f047-17" n="f0fe1e5e">
            <seg n="59c5e056">
              Herr talman! Monica Green nämnde Arbetsförmedlingen i sitt inlägg.
              Vi kan konstatera att ett av de uppdrag som Arbetsförmedlingen
              har när man har en arbetslös person framför sig är att ställa
              frågan vad det är för någonting som man skulle kunna komplettera
              kompetensen med för att personen ska vara anställbar på arbetsmarknaden.
              Så sent som häromdagen kunde jag läsa att Arbetsförmedlingens
              generaldirektör själv lyfte fram att IT-kompetens och behovet
              inom IT-sektorn är en möjlighet för en del av de personer som
              fortfarande befinner sig i arbetslöshet och ännu inte har kommit
              tillbaka till arbetsmarknaden. Det är ju ett pågående arbete med
              matchning som Arbetsförmedlingen bedriver.
            </seg>
            <seg n="76028a56">
              När det gäller redundans och oplanerade och oönskade avbrott
              kan man väl konstatera att lagen om elektroniska kommunikationer
              ställer krav på operatörerna att bygga nät som uppfyller rimliga
              krav på god funktion och teknisk säkerhet, men också på uthållighet
              och tillgänglighet vid extraordinära händelser. PTS utövar ju
              tillsyn av detta.
            </seg>
            <seg n="80362ea8">
              Utöver det är, som jag tidigare nämnde, PTS samarbete med marknadens
              aktörer och andra berörda aktörer jätteviktigt, dels för att det
              bidrar till dialog och förståelse för vikten av robusta nät där
              olika aktörer har olika ansvar, dels därför att det leder till
              insatser som annars kanske inte hade kommit till stånd. Det är
              också en viktig del av kompetensutvecklingen kring just nätutbyggnad.
            </seg>
            <seg n="b3dadb99">
              Något som jag gärna nämner och gärna lyfter fram är initiativet
              Ledningskollen som är ett bra exempel på hur man kan göra en insats
              för att minska risken för oavsiktliga avgrävningar. Det är ett
              informationssystem som PTS har tagit fram tillsammans med marknadens
              aktörer och som innehåller uppgifter om kabelförläggningar som
              man på ett enkelt sätt kan delge entreprenörer och andra som utför
              markarbeten.
            </seg>
            <seg n="c4fd87d0">
              En annan viktig insats som förtjänar att nämnas är PTS arbete
              med att stimulera utbyggnaden av fler redundanta förbindelser
              inom ramen för sitt robusthetsarbete. Det kan exempelvis vara
              fråga om att i glesbygd bygga redundanta förbindelser som är särskilt
              viktiga för att minska driftavbrott på grund av avgrävda ledningar.
            </seg>
            <seg n="ebefb315">
              Avslutningsvis kan jag konstatera att PTS under en tioårsperiod
              har investerat drygt 1,3 miljarder kronor i olika åtgärder för
              att stärka robustheten och krishanteringen inom sektorn.
            </seg>
          </u>
          <note type="speaker" n="ed49a9b4">
            Anf. 143 MONICA GREEN (S):
          </note>
          <u who="monica_green_650948" xml:id="i-59a79bf5c76a18e2-6" n="06816e2c">
            <seg n="c87e91f5">
              Herr talman! Jag noterar att ministern är nöjd med det som pågår.
              Jag är inte riktigt lika nöjd. Jag är otroligt nöjd med hur långt
              vi har kommit i Sverige, och jag är otroligt nöjd med att vi har
              en bra myndighet, PTS, och så vidare. Jag känner till det arbete
              som de har lagt ned.
            </seg>
            <seg n="e488cb13">
              Ändå finns det exempel ute i landet på att det inträffar incidenter
              och att saker sker i samband med utbyggnaden, och den kommer ju
              att ta fart än mer framöver när vi går över till nästa generation.
              Man upptäcker också gamla utbyggnadsnät som har lagts ut på ett
              felaktigt sätt eller på ett sätt som man gjorde på den tiden och
              som kanske måste göras om nu helt enkelt.
            </seg>
            <seg n="55ecf177">
              Här krävs det både kompetent och kunnig personal. Vi har många
              sådana ute på fältet, men det är ett bristyrke. Jag vet att det
              finns en stor missmatchning på marknaden i dag när det gäller
              många olika yrkesområden, men de här ingenjörerna, den här IT-kompetensen,
              skulle kunna göra ett jättejobb. Där borde regeringen kunna peka
              ännu tydligare på att de behövs.
            </seg>
          </u>
          <note type="speaker" n="917bdabb">
            Anf. 144 Statsrådet ANNA-KARIN HATT (C):
          </note>
          <u who="unknown" xml:id="i-e979d0aa3f1ef351-3" n="f0fe1e5e">
            <seg n="5f9684e6">
              Herr talman! Jag kan konstatera att när det gäller kompetensfrågan
              finns det ett behov å ena sidan av att höja den allmänna användarkompetensen
              hos oss svenskar. Å andra sidan finns det som Monica Green är
              inne på ett behov av att säkerställa att branschen kan få tillgång
              till de IT-specialister som man behöver för att kunna utvecklas
              på bästa sätt.
            </seg>
            <seg n="27c2c106">
              Ska vi i det långa loppet kunna möta den efterfrågan tror jag
              att det handlar om att se till att höja intresset för de tekniska
              utbildningarna i Sverige, inte minst att se till att tekniska
              utbildningar blir mer attraktiva för kvinnor så att det blir lika
              naturligt för en tjej som det är för hennes killkompis i nionde
              klass att välja en teknisk utbildning på gymnasiet. Det är vi
              långt ifrån i dag. Jag tror att det är en av vägarna framåt.
            </seg>
            <seg n="153b0977">
              Däremot är jag övertygad om att vi måste göra vad vi kan för
              att attrahera utländsk arbetskraft till Sverige när det gäller
              den här typen av nischad kompetens så att vi ser till att göra
              Sverige till ett attraktivt land att komma till och arbeta i och
              att i den meningen göra Sverige till ett nybyggarland.
            </seg>
            <seg n="2a687cbc">
              Samtidigt är det här och nu viktigt att notera alla de goda insatser
              som görs via PTS, via Bredbandsforum, via Länssamverkan Bredband
              och inte minst via dem som nu bygger nät, operatörer och andra
              runt om i landet som gör allt de kan för att både erbjuda bra
              nät som är robusta och se till att tillförsäkra sig den kompetens
              som krävs för att möta kraven från oss användare på fungerande
              och tillförlitliga nät framöver.
            </seg>
            <seg n="c3933bf2">
              Med det skulle jag vilja tacka Monica Green för debatterna och
              önska henne en trevlig sommar.
            </seg>
          </u>
          <note n="5105d998">
            Överläggningen var härmed avslutad.
          </note>
          <note n="5443b06a">
            26 § Anmälan om inkomna uppteckningar från EU-nämndssammanträde
          </note>
          <note n="57c24aaf">
            Talmannen anmälde att uppteckningar från EU-nämndens sammanträde
            fredagen den 20 maj (paragraferna 1 och 35) inkommit.
          </note>
          <note n="eaabb68a">
            27 § Anmälan om inkommet protokollsutdrag från utskott
          </note>
          <note n="9f7263c7">
            Talmannen anmälde att ett utdrag ur prot. 2010/11:37 för tisdagen
            den 7 juni i ärende om subsidiaritetsprövning av EU-förslag inkommit
            från näringsutskottet.
          </note>
          <note n="a2a3eb53">
            28 § Hänvisning av ärenden till utskott
          </note>
          <note n="302a9f7e">
            Föredrogs och hänvisades
          </note>
          <note n="be9128bb">
            den 4 september.
          </note>
          <note n="d49d8f80">
            29 § Förnyad bordläggning
          </note>
          <note n="71090e98">
            Föredrogs och bordlades åter
          </note>
          <note n="1f70b3ea">
            30 § Anmälan om frågor för skriftliga svar
          </note>
          <note n="ac8a1ab7">
            Anmäldes att följande frågor för skriftliga svar framställts
          </note>
          <note n="e5701a4e">
            den 10 juni
          </note>
          <note n="b814207e">
            Peter Persson
          </note>
          <note n="001fe9e4">
            Raimo Pärssinen
          </note>
          <note n="c45564bc">
            Torbjörn Björlund
          </note>
          <u who="unknown" xml:id="i-38bfcec90dc54267-3" n="f0fe1e5e">
            <seg n="94b5a4e1">
              Esabelle Dingizian
            </seg>
          </u>
          <note n="1ef6347e">
            Lennart Axelsson
          </note>
          <note n="69799c59">
            Frågorna redovisas i bilaga som fogats till riksdagens snabbprotokoll
            tisdagen den 14 juni.
          </note>
          <note n="9c8ca43d">
            31 § Anmälan om skriftligt svar på fråga
          </note>
          <note n="634c07d5">
            Anmäldes att skriftligt svar på följande fråga inkommit
          </note>
          <note n="bade9483">
            den 9 juni
          </note>
          <note n="1636d1bb">
            Anders Karlsson
          </note>
          <note n="0937a110">
            Svaret redovisas i bilaga som fogats till riksdagens snabbprotokoll
            tisdagen den 14 juni.
          </note>
          <note n="89dd14b7">
            32 § Kammaren åtskildes kl. 15.50.
          </note>
          <note n="cbd7699e">
            Förhandlingarna leddes
          </note>
          <note n="6946650e">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
