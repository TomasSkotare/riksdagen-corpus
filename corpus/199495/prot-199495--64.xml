<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 1994</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 1994</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199495--64</head>
          <docDate when="1994">1994</docDate>
        </div>
      </front>
      <body>
        <div>
          <note n="2bd7c90e">
            Det justerade protokollet beräknas utkomma om 3 veckor
          </note>
          <note n="5b5d41f3">
            _________________________________________________________________
          </note>
          <note n="295b6cc4">
            1 § Utrikespolitisk debatt
          </note>
          <note n="4a8f3aeb">
            Allmän utrikespolitik
          </note>
          <note n="b4e04617">
            Anf. 1 TALMANNEN
          </note>
          <note n="6dc5e6c3">
            Den utrikespolitiska debatten inleds av utrikesministern, som
            redovisar regeringens utrikespolitik.
          </note>
          <note n="a4a1700d">
            Därefter följer inlägg från företrädare för partierna i storleksordning
            om vardera 15 minuter och ytterligare två omgångar anföranden.
            Inga repliker i denna del av utrikesdebatten.
          </note>
          <note n="60c480eb">
            Därefter följer utrikesdebatt beträffande dels EU-
          </note>
          <note n="30497ecf">
            politiken, dels biståndspolitiken, dels övriga utrikespolitiska
            frågor. Debattreglerna framgår av den utdelade talarlistan.
          </note>
          <note n="97850697">
            Anf. 2 Utrikesminister LENA HJELM-
          </note>
          <note n="b9850ca0">
            WALLÉN (s)
          </note>
          <note n="138eebb6">
            Fru talman! Det är i år 50 år sedan andra världskrigets slut.
            Det är också 50 år sedan Förenta nationerna bildades, som en frukt
            av krigsslutet, som ett löfte om fred.
          </note>
          <note n="0bffa233">
            Vi har nu bakom oss några år av frihetens och demokratins segrar
            i östra Europa. De blockgränser som drogs upp av kriget är borta.
            Fria val har hållits i land efter land.
          </note>
          <note n="215ab446">
            Samtidigt tvingas vi konstatera att Europa inte förmått förvalta
            sina nya möjligheter. Det pågår ett regelrätt krig mitt i Europa.
            Bosnien upplever sin fjärde krigsvinter. I vårt grannland Ryssland
            har de senaste två månaderna tusentals människor dödats i militära
            aktioner i Tjetjenien.
          </note>
          <note n="90a44354">
            Liknande och värre trauman har drabbat människor i andra delar
            av världen. I Rwanda har ett folkmord begåtts.
          </note>
          <note n="f5bf490c">
            Den slutsats vi måste dra av dessa och andra konflikter, som
            i de flesta fall varit inomstatliga, är att världssamfundet måste
            inse förebyggandets nödvändighet och ingripa tidigare.
          </note>
          <note n="6d9e0f59">
            Antalet fredsbevarande operationer och humanitära krisprogram
            ökar i dag kraftigt. Men de tar sig an symtom snarare än orsaker.
            Konflikter bottnar djupast sett i fattigdom och social misär,
            kränkningar av mänskliga rättigheter samt etniska och religiösa
            motsättningar. Om vi inte kan komma till rätta med dessa grundproblem
            kommer allas vår säkerhet att förbli hotad.
          </note>
          <note n="0cba3a80">
            Det krävs därför att tillämpningen av folkrätten fortsätter att
            utvecklas mot att inte bara skydda stater utan också individer.
            Vi behöver också gå vidare på det praktiska planet. FN, Organisationen
            för säkerhet och samarbete i Europa (OSSE) och Europarådet måste
            få de reella möjligheterna att engagera sig tidigt och kraftfullt
            när en konflikt hotar.
          </note>
          <note n="a703a1b3">
            Förebyggande är sällan glamoröst. Det är den som räddar barnet
            ur det brinnande huset som blir hjälte -
          </note>
          <note n="91da5e9c">
            inte den som hindrar elden att bryta ut. Det krävs därför en
            gränsöverskridande politisk kraftsamling för att utveckla och
            realisera det förebyggande arbetet.
          </note>
          <note n="e65c0533">
            I regeringskansliet utarbetas nu ett program för gemensam säkerhet.
            Avsikten är att stärka våra egna möjligheter till förebyggande
            arbete och preventiv diplomati genom att bättre koordinera politiska
            och ekonomiska insatser samt att samordna nationella resurser
            för att förebygga och hantera konflikter.
          </note>
          <note n="0a1efd9e">
            Fru talman! Målet för den svenska säkerhetspolitiken förblir
            att alltid och på sätt som vi själva väljer kunna utveckla vårt
            samhälle i politiskt, ekonomiskt, kulturellt och annat hänseeende.
          </note>
          <note n="601edb47">
            Efter det kalla kriget börjar vi nu skönja konturerna av en europeisk
            säkerhetsgemenskap. Målet måste vara att göra krig mellan stater
            i denna gemenskap lika otänkbart som krig mellan de nordiska länderna.
          </note>
          <note n="4628dfe9">
            Visionen är en alleuropeisk fredsordning där militära lösningar
            på politiska problem är uteslutna. De tankar om gemensam säkerhet
            som Palmekommissionen lanserade i ett frostigt internationellt
            klimat i början av 1980-talet har i dag nya förutsättningar att
            förverkligas.
          </note>
          <note n="08f4dfcc">
            Sverige skall ge sitt aktiva bidrag till en sådan utveckling.
            Regeringen välkomnar en öppen diskussion om denna angelägna framtidsfråga.
          </note>
          <note n="9a4070bb">
            I de överläggningar som nu pågår om säkerhetspolitiken eftersträvar
            regeringen samförstånd kring uttolkningen av riksdagens beslut
            om denna politik.
          </note>
          <note n="465d1222">
            Sveriges militära alliansfrihet syftande till att vårt land skall
            kunna vara neutralt i händelse av krig i vårt närområde består.
            För att vi skall kunna bidra till säkerhetspolitisk stabilitet
            krävs emellertid att vårt handlande är förutsägbart. Vår beslutsamhet
            att söka hålla vårt land utanför krig tar sig uttryck i att Sverige
            står utanför alla militära allianser och att vi har ett betryggande
            totalförsvar. Vi får inte heller inge andra stater förväntningar
            om ett svenskt militärt engagemang i händelse av väpnad konflikt.
            Sverige behöver eller önskar inte i något annat avseende ålägga
            sig restriktioner vad gäller deltagandet i det framväxande europeiska
            samarbetet.
          </note>
          <note n="d65ee3b6">
            Det är vår övertygelse att det är som militärt alliansfritt land
            som Sverige har bäst möjligheter att bidra till säkerhet i vårt
            närområde och till fredsbygget i hela Europa.
          </note>
          <note n="82e6d5ca">
            I vårt närområde vill vi bidra till utveckling och stabilitet
            i de stater som nyligen återvunnit sin suveränitet. Vi har klargjort
            att hot mot de baltiska staternas frihet och säkerhet inte kan
            lämna Sverige likgiltigt.
          </note>
          <note n="41253915">
            Sveriges säkerhet främjas genom aktivt deltagande i arbetet för
            de mål som delas av Europas stater. Vårt medlemskap i Europeiska
            unionen ger oss möjlighet att konstruktivt delta i utvecklingen
            av dess gemensamma utrikes- och säkerhetspolitik. Sverige eftersträvar
            inte medlemskap i vare sig NATO eller Västeuropeiska unionen,
            VEU. Vi deltar i Partnerskap för fred och bygger vår relation
            till VEU på ett aktivt observatörskap. Detta samarbete är - tillsammans
            med vårt arbete i OSSE och Europarådet, vårt stöd för ett starkt
            FN och vårt värnande av folkrätten - uttryck för vår strävan att
            delta i skapandet av en ny säkerhetsgemenskap. Det är också vårt
            omfattande deltagande i FN:s fredsbevarande arbete.
          </note>
          <note n="bc2f45bd">
            Fru talman! Med medlemskapet i Europeiska unionen (EU) får Sverige
            nya möjligheter att påverka utformningen av Europas politik. Regeringen
            kommer att verka för ett Europa som präglas av demokrati, solidaritet
            och öppenhet. En stark folklig och parlamentarisk förankring är
            nödvändig för att göra detta arbete framgångsrikt. Allmänhetens
            insyn i EU:s arbete måste öka.
          </note>
          <note n="5e3abc80">
            Sverige har ett starkt intresse av de öst- och centraleuropeiska
            ländernas framtida EU-anslutning. Vi är övertygade om att detta
            skulle leda till ökad politisk och ekonomisk stabilitet i Europa.
            Breddning och fördjupning i EU-samarbetet kan upplevas som motstridiga,
            men bör snarare inspirera varandra. Förväntningarna om EU-medlemskap
            har en stabiliserande inverkan, men effekten är naturligtvis beroende
            av att samarbetet leder framåt.
          </note>
          <note n="5b517a48">
            Den regeringskonferens som EU skall starta 1996
          </note>
          <note n="317a9e73">
            skall behandla EU:s framtidsfrågor. Regeringen anser det väsentligt
            att svenska ställningstaganden kan grunda sig på en bred offentlig
            debatt. Huvudfrågan är hur EU:s institutioner behöver reformeras
            för att bättre kunna uppfylla medborgarnas krav, samtidigt som
            man definierar vilka frågor som länderna bäst hanterar på nationell
            nivå. Medlemsländerna måste tillsammans effektivare ta sig an
            frågor som arbetslöshet, miljökris, ojämlikhet mellan såväl individer
            som regioner och därmed utveckla demokrati och stabilitet i Europa.
          </note>
          <note n="104ea049">
            Sverige är en frihandelsnation. I stora drag överensstämmer EU:s
            handelspolitik med den traditionellt svenska politiken. På de
            områden där EU:s handelspolitik är mer restriktiv, främst på textil-
            och jordbruksområdet, skall Sverige verka för liberalisering.
          </note>
          <note n="18970a71">
            Detta är viktigt inte minst för länderna i tredje världen.
          </note>
          <note n="467c41c2">
            Sverige kommer att aktivt verka för att höja kvaliteten och effektiviteten
            i EU:s bistånd, samt att främja en ökad inriktning på fattigdomsbekämpning,
            social rättvisa, jämställdhet, större engagemang i FN samt en
            satsning på Central- och Östeuropa.
          </note>
          <note n="687b6880">
            Den nya världshandelsorganisationen, WTO, är en milstolpe i frigörelsen
            av den internationella handeln.
          </note>
          <note n="9145b448">
            Nya viktiga förhandlingsfrågor står nu på dagordningen. Miljö-
            och arbetsvillkor bör integreras i handelsreglerna. I dag skapas
            allt fler frihandelsregioner i världen. Det är nödvändigt att
            dessa blir steg på vägen mot en global frihandel. Sverige kommer
            att verka för en sammanhållen EU-strategi i dessa viktiga framtidsfrågor.
            Ett aktivt exportfrämjande skall dessutom bedrivas för att ge
            svensk industri dragkraft på viktiga marknader utanför EU-länderna.
            Fru talman! Det nordiska samarbetet är viktigt inte bara för Nordens
            länder utan för hela närområdet. Att Norge och Island står utanför
            EU snarast ökar betydelsen av det nordiska samarbetet. En översyn
            görs nu av formerna för samarbetet.
          </note>
          <note n="60e0d86e">
            Östersjöstaterna ökar i dag sitt samarbete till gagn för handel,
            kulturutbyte, vänorter och folkrörelsekontakter. Denna positiva
            utveckling måste stärkas. Det nyligen presenterade treårsprogrammet
            för samarbete med Central- och Östeuropa syftar till att främja
            säkerheten, demokratin och en ekonomiskt och miljömässigt hållbar
            utveckling.
          </note>
          <note n="1c748b60">
            Relationerna mellan Sverige å ena sidan och Estland, Lettland
            och Litauen å den andra bestäms av faktorer som den geografiska
            närheten, en delvis gemensam historia och den stora grupp flyktingar
            som efter kriget tog sin tillflykt till vårt land. De tre länderna
            återvann sin självständighet i en process som har ett betydande
            svenskt stöd. Det är ett centralt svenskt intresse att stödja
            deras utveckling och oberoende. Det är angeläget att de baltiska
            länderna integreras i det europeiska samarbetet, inte minst genom
            ett närmande till, och ytterst fullt medlemskap i, EU.
          </note>
          <note n="7fd931cb">
            Den demokratiska utvecklingen i Ryssland har visat sig bräcklig
            och behöver fortsatt stöd. Det är därför viktigt att strävan fortsätter
            att integrera Ryssland i det europeiska samarbetet. Som part i
            ett sådant samarbete får ett land både rättigheter och skyldigheter.
          </note>
          <note n="150ccf87">
            Inga särskilda regler kan anses gälla för Ryssland.
          </note>
          <note n="7003a0f6">
            Det ryska agerandet i Tjetjenien är oacceptabelt.
          </note>
          <note n="7efc262f">
            Militärt våld får aldrig vara en lösning på politiska problem.
            Den ryska ledningen har inte följt de normer som länder åtagit
            sig att följa i OSSE och FN. Av välgrundade skäl har Europarådets
            parlamentariska församling skjutit upp behandlingen av Ryssland
            medlemskapsansökan. Ryssland måste nu till fullo samarbeta med
            OSSE. Striderna i Tjetjenien måste omedelbart upphöra och förhandlingar
            inledas.
          </note>
          <note n="88a219ed">
            Kriget i f.d. Jugoslavien går nu in på sitt fjärde år.
          </note>
          <note n="ad9cc8bc">
            Någon förhandlingslösning är svår att skönja. Trots att krigsdrabbade
            människor inget hellre önskar än slut på det militära våldet tycks
            de politiska ledarna inte vara beredda till en uppgörelse. Fredsansträngningarna
            får dock inte upphöra. På kort sikt gäller det att säkra vapenvilan
            och Unprofors fortsatta närvaro.
          </note>
          <note n="44734dc8">
            För att försoning och varaktig fred i regionen skall kunna bli
            möjlig måste en förhandlingslösning nås där
          </note>
          <note n="a500b6a5">
            Bosnien-Hercegovina garanteras att bestå som stat och där flyktingarna
            får rätt att återvända.
          </note>
          <note n="b115a0bb">
            Sverige är en av de största bidragsgivarna till f.d.
          </note>
          <note n="2f2f7a09">
            Jugoslavien. Omkring 1 300 svenskar gör en viktig och uppskattad
            insats i området. Vi har anslagit 900
          </note>
          <note n="c8a9e59c">
            miljoner kronor i katastrofbistånd och tagit emot
          </note>
          <note n="c1a672d7">
            118 000 asylsökande. Biståndet till f.d. Jugoslavien inriktas
            på att stödja fredsansträngningarna och för att främja demokrati
            och mänskliga rättigheter med syfte att stärka det civila samhället
            och oberoende medier.
          </note>
          <note n="15e6e9bc">
            Regeringen har också börjat förbereda återuppbyggnadsinsatser
            efter kriget. Hoppet om försoning och fred får inte släckas.
          </note>
          <note n="59fd6feb">
            Fru talman! I den världsordning som växer fram har Förenta nationerna
            en central roll för internationell fred och säkerhet, liksom för
            mänskliga rättigheter och rättvisa. Det är det enda internationella
            forum där alla kan komma till tals, oavsett ekonomisk och politisk
            styrka.
          </note>
          <note n="71cbcf7b">
            Stödet till FN är en hörnsten i svensk utrikespolitik. Alternativet
            till ett starkt FN är att internationell politik domineras av
            några få ekonomiskt och politiskt starka stater. Ett väl fungerande
            FN förutsätter att stormakterna, inte minst USA, tar arbetet på
            stort allvar.
          </note>
          <note n="accac30d">
            Det har gått 50 år sedan länderna samlades kring visionen att
            "rädda kommande släktled undan krigets gissel". Vi kan konstatera
            att FN-visionen mer än någonsin förtjänar att lyftas fram, samtidigt
            som redskapen måste användas och metoderna utvecklas. I
          </note>
          <note n="7f2b1fa3">
            allt detta måste förebyggandet sättas i centrum.
          </note>
          <note n="b7666208">
            Kommissionen för globalt samarbete och ledarskap, där Ingvar
            Carlsson tillsammans med Sir Shridath Ramphal delat ordförandeskapet,
            har lagt fram ett stort antal förslag om ett reformerat FN. Rapporten
            kommer att vara en inspirationskälla för regeringens aktiva FN-politik.
            Ambitionen skall vara att ge FN
          </note>
          <note n="be40f862">
            den politiska handlingskraft och effektivitet som både dagen
            och framtiden kräver.
          </note>
          <note n="96655085">
            Det är utifrån viljan att stärka och reformera FN
          </note>
          <note n="d6dd2959">
            som Sverige kandiderar till en plats i FN:s säkerhetsråd 1997/98.
            Det är av liknande skäl som Sverige upprättar en internationell
            fredsstyrka, som snabbt skall kunna sättas in på FN:s eller OSSE:s
            uppdrag.
          </note>
          <note n="5e6eb8ec">
            Nedrustning är en central del i svensk utrikespolitik. Genom
            att det kalla kriget upphört har mänskligheten fått ett historiskt
            tillfälle att avskaffa kärnvapen och andra massförstörelsevapen.
          </note>
          <note n="e20a1c68">
            Det hittills viktigaste nedrustningsavtalet är ickespridningsavtalet,
            NPT, som inom kort skall förlängas. Sverige förespråkar en förlängning
            på obestämd tid. Vi vill undvika att avtalet, efter en begränsad
            tid, löper ut, med risk för en okontrollerad spridning.
          </note>
          <note n="835c0a32">
            NPT är dessutom det enda avtal där kärnvapenstaterna förbinder
            sig att verka för nedrustning.
          </note>
          <note n="8c24f35d">
            För att upprätthålla balansen och trovärdigheten i
          </note>
          <note n="e9590256">
            NPT-avtalet krävs framsteg i kärnvapennedrustningen. Syftet måste
            vara att fullständigt avskaffa dessa vapen, om möjligt inom 10-15
            år. Kärnvapenmakterna måste uppfylla sina åtaganden i avtalet.
            Som ett steg i denna riktning verkar Sverige för att snarast få
            ett avtal om ett fullständigt stopp för kärnvapenprov.
          </note>
          <note n="a6e2d424">
            Det är också viktigt att snarast inleda förhandlingar om totalförbud
            av produktion av uran och plutonium för vapenändamål.
          </note>
          <note n="b0e55614">
            Landminor slår obeskrivligt hårt mot civila i moderna krig. Långt
            efter det att striderna upphört ligger minor kvar och orsakar
            urskillningslöst lidande. Omkring 80 miljoner sådana minor beräknas
            vara utlagda i världen, främst i fattiga länder. Sverige har presenterat
            ett förslag om ett internationellt förbud mot truppminor. Samtidigt
            lämnar vi bistånd på omkring
          </note>
          <note n="1f65ca85">
            70 miljoner kronor till minröjning i bl.a. Angola,
          </note>
          <note n="e145240d">
            Afghanistan, Kambodja och Moçambique. Vi söker också få till
            stånd en samlad EU-insats för minröjning. Minornas farsot måste
            hejdas.
          </note>
          <note n="df6352d3">
            Fru talman! Vår kunskap om hur människor drabbas av krig och
            plötsliga katastrofer är stor, inte minst tack vare god mediebevakning.
            Men det finns orättvisor och lidande som passerar mer obemärkt.
            Under tre fyra dagar dör lika många barn av svält och fattigdomsrelaterade
            sjukdomar som det antal människor som dog av atombomben i Hiroshima.
          </note>
          <note n="29d620c8">
            Den rikaste femtedelen av världens befolkning är i dag 60 gånger
            så rik som den fattigaste. Klyftan har blivit dubbel så stor de
            senaste 30 åren. Med en sådan skillnad i livsbetingelser kan mänskligheten
            aldrig känna verklig trygghet.
          </note>
          <note n="709b5c6a">
            Framtiden bär på en "social bomb". Under kommande år skall viktiga
            globala rådslag hållas om de bakomliggande sambanden, t.ex. det
            sociala toppmötet i Köpenhamn om två veckor och FN:s fjärde kvinnokonferens
            i Peking i september. Dessa möten ingår i raden av FN-konferenser
            från Rio 1992 till Habitat i
          </note>
          <note n="b7bd164c">
            Istanbul 1996, som alla behandlar olika aspekter av mänskliga
            överlevnadsfrågor.
          </note>
          <note n="b8a069f5">
            Också det fortsatta arbetet för demokrati runt om i världen behöver
            ny näring. På svenskt initiativ kommer ett internationellt institut
            för demokrati och valstöd att bildas i Stockholm nästa vecka.
            Demokrati kan inte påtvingas underifrån. Den växer fram genom
            politiska processer som bygger på individens rätt att påverka
            och uttrycka sin vilja. Respekten för varje människas fri- och
            rättigheter är grundläggande i ett demokratiskt samhälle.
          </note>
          <note n="4bf1f2db">
            Fru talman! Sydostasien befinner sig i en snabb ekonomisk utveckling.
            Det är ett svenskt intresse att stärka banden med världens ekonomiskt
            mest dynamiska region. Vi strävar efter att bredda och fördjupa
            förbindelserna såväl genom EU-samarbetet som bilateralt. Kontakterna
            med Japan bör intensifieras. Utvecklingen i Kina, den andra stormakten
            i Östasien, bör följas nära vad gäller både ekonomin och respekten
            för mänskliga rättigheter.
          </note>
          <note n="2381452d">
            Under senare år har betydande framsteg gjorts för fred, demokrati
            och ekonomiska reformer i Latinamerika. Detta öppnar nya möjligheter
            för samarbete på alla områden. Men stora delar av befolkningen
            får inte del av den ekonomiska tillväxtens fördelar.
          </note>
          <note n="07221043">
            Skuldbördan innebär också en orimlig belastning för särskilt
            utsatta länder. Inkomstklyftorna och sociala orättvisor riskerar
            därmed att bli hot mot freden och demokratin och en hållbar ekonomisk
            och social utveckling.
          </note>
          <note n="ec3db5b5">
            Fredsprocessen i Centralamerika går vidare, inte minst genom
            betydande insatser av FN. Det är regeringens avsikt att konstruktivt
            bidra till att denna process fortsätter. Bl.a. genom EU:s s.k.
            San José-
          </note>
          <note n="e8315531">
            konferens, som äger rum denna vecka, kan vi öka
          </note>
          <note n="d0d95511">
            Europas stöd till regionens utveckling.
          </note>
          <note n="097327d8">
            Afrika är en plågad kontinent. Folkmordet i
          </note>
          <note n="8ab10d02">
            Rwanda och svältkatastrofen i Somalia, liksom inbördeskrigen
            i Sudan och Liberia är tragedier av enorma mått. I Afrikas största
            land, Nigeria, tar militären ett allt hårdare grepp om makten
            med påföljd att respekten för de mänskliga rättigheterna urholkas.
            I Algeriet pågår en terror under religiös täckmantel som lamslår
            samhället och drabbar oskyldiga.
          </note>
          <note n="1f13d077">
            Samtidigt vore det orätt att låta katastrofer och problem helt
            dominera beskrivningen av Afrika. Det senaste året har de demokratiska
            framstegen varit stora i södra Afrika. Apartheid befinner sig
            nu i historiens skräpkammaren och demokratin styr i Sydafrika.
            Sveriges samarbete med Sydafrika och andra länder i regionen går
            nu in i ett nytt skede, där huvuduppgiften blir att trygga demokratin
            och ta vara på förutsättningarna för social och ekonomisk utveckling.
          </note>
          <note n="dde02b26">
            Det finns i Afrika också en växande insikt om det egna ansvaret
            för de egna problemen. I södra Afrika tar det mångåriga regionala
            samarbetet sikte på konflikthantering och konfliktlösning. Den
            afrikanska enhetsorganisationen OAU har fått uppgifter även på
            konflikthanteringens område. Detta är en utveckling som Sverige
            vill uppmuntra och stödja.
          </note>
          <note n="602ad6d0">
            Att bekämpa fattigdomen och medverka till att höja de fattiga
            folkens levnadsnivå är huvudmålet för det svenska biståndet. Afrika
            förblir den viktigaste kontinenten i det svenska utvecklingssamarbetet.
          </note>
          <note n="15e3e627">
            De nordafrikanska staterna omfattas av EU:s plan att etablera
            en samlad Medelhavspolitik. Den syftar till demokratisk och social
            utveckling, respekt för mänskliga rättigheter och därmed ökad
            säkerhet i hela regionen. Handelspolitiska lättnader skulle i
            hög grad gynna dessa länders utveckling. Därför verkar Sverige
            inom EU för att underlätta importen av produkter från
          </note>
          <note n="3ccb5b2f">
            Medelhavsområdet.
          </note>
          <note n="7ea34f8a">
            I Mellanöstern är fredsprocessen i fara, samtidigt som det finns
            en stark vilja till fred. Fredsavtalet mellan Israel och Jordanien
            i somras illustrerar detta, liksom att israeliska och palestinska
            ledare är beslutna att driva fredsprocessen vidare. Målet för
            denna process är att uppnå en rättvis, varaktig och allomfattande
            fred som kommer alla folk i regionen till del. Det förutsätter
            självbestämmande för palestinierna och säkerhet för israelerna.
          </note>
          <note n="d85cad41">
            Sveriges engagemang för fred i Mellanöstern ökar nu både politiskt
            och ekonomiskt. Det krävs snabba och konkreta förbättringar i
            palestiniernas levnadsvillkor för att ge stadga och stöd åt processen.
            Regeringen har därför ökat biståndet och inrättat en särskild
            Mellanösterngrupp för att bättre samordna de politiska och ekonomiska
            insatserna.
          </note>
          <note n="51235b48">
            I Mellanöstern möts de muslimska, judiska och kristna kulturerna.
            Också Sverige är i dag ett mångkulturellt samhälle. Europa är
            en invandrarkontinent och invandrarna är en viktig tillgång för
            mötet med framtiden. Det kräver att vi överbryggar misstro mellan
            etniska grupper, kulturer och religioner. Inte minst i relationen
            till islam är i dag det svenska och västerländska samhället fullt
            av fördomar och okunskap.
          </note>
          <note n="9a5c1509">
            Det extrema inom islam tas av många för allmängiltigt.
          </note>
          <note n="7150a220">
            Europas politiska ledare har ett stort ansvar för att fördomar
            inte utvecklas till intolerans och konfrontation. I den andan
            initierar regeringen under året möten för att skapa större förståelse
            för muslimsk kultur och islam i Europa samt för en europeisk och
            kristen kultur i den muslimska världen. Att övervinna fördomar
            och okunskap är ett mål i sig. Att stärka muslimers delaktighet
            i det svenska samhället är ett annat mål, liksom att öka kontakter
            med länder och människor i den muslimska världen.
          </note>
          <note n="66a85316">
            Fru talman! Varje tid har sina ödesfrågor. Under åren av avkolonialisering
            konstaterade vi: "Utan rättvisa, ingen fred." Under senare år
            har vi lyft fram respekten för mänskliga rättigheter som en förutsättning
            för demokrati. I tider av interna konflikter blir fokus: "Utan
            fred, ingen utveckling."
          </note>
          <note n="948d94bc">
            Prioritering av olika frågor i olika historiska ögonblick måste
            göras och ger nödvändig kraftsamling. Samtidigt finns en fara
            att vi tappar i balans.
          </note>
          <note n="505c1009">
            Mänskligt liv är en helhet, som för att bli fullödigt kräver
            fred, god miljö, social rättvisa, mänskliga rättigheter, demokratisk
            delaktighet, utveckling och framtidstro.
          </note>
          <note n="becdc7b9">
            Uppgiften för Sveriges utrikespolitik, handelspolitik och biståndspolitik
            är att utifrån denna helhetssyn söka förverkliga ett värdigt liv
            i frihet och oberoende för människor i vårt eget land, men också
            i vårt grannskap, i Europa och i världen.
          </note>
          <note n="ee3dc834">
            Anf. 3 CARL BILDT (m)
          </note>
          <note n="605e7b87">
            Fru talman! Att skriva utrikesdeklarationer är en svår konst.
            Det finns alltid risk att behovet av att säga någonting om allting
            leder till intrycket av en utrikespolitik utan fokus och utan
            prioritering. Konsten är svår. Jag vill inte påstå att någon har
            lyckats till fulländning med den. Men låt mig, fru talman, i alla
            fall fokusera och prioritera, inte på alla de frågor som finns
            utan på den fråga som är den avgörande, nämligen halten i Sveriges
            europeiska engagemang.
          </note>
          <note n="f63293b1">
            Sveriges förhållande till europeisk integration är historien
            om en lång rad felbedömningar, om okunnighet, ointresse och inte
            minst om en seglivad oförmåga till omvärdering och nytänkande.
            I dag, efter 40
          </note>
          <note n="e3c38540">
            års betänketid, är motståndet brutet och det otänkbara har blivit
            verklighet. Sverige har efter en lång och perspektivlös motståndskamp
            slutgiltigen blivit medlem av den europeiska gemenskapen.
          </note>
          <note n="acaabfdd">
            Med dessa ord summerade historikern Håkan Arvidsson, i en recension
            häromdagen av en nyutkommen avhandling om Sverige som den ståndaktige
            nationalisten, utvecklingen av vår inställning till det europeiska
            samarbetet.
          </note>
          <note n="6948bff8">
            Visst har Arvidsson rätt. Även om det är lätt att se de historiska
            skäl som ledde till att det blev så, kom
          </note>
          <note n="d2c092f1">
            Sverige under efterkrigsdecenniernas samarbetssträvanden bland
            Europas fria samhällen att spela rollen just av den ståndaktige
            nationalisten.
          </note>
          <note n="eafed8fd">
            Men det var då. Nu ställs kraven på Sverige annorlunda, och det
            kommer att bli allt tydligare under kommande år. Åren sedan Berlinmuren
            bröts igenom i november 1989 har varit omvälvande. Det sovjetiska
            imperiet bröts upp och det sovjetiska väldet föll samman. På andra
            sidan Östersjön återfick äntligen Estland, Lettland och Litauen
            sin frihet. Den europeiska integrationen tog stora steg framåt.
            Sverige gav upp sitt motstånd, ansökte och vann medlemskap i den
            europeiska unionen.
          </note>
          <note n="37a00c6b">
            Dagens utrikesdebatt är ju inte bara den första efter ett regeringsskifte
            som inneburit att den socialdemokrati som under det senaste decenniet
            haft så stora svårigheter med alla dessa förändringar har kommit
            till makten, utan också - vilket är än viktigare - den första
            efter det att vi helt och fullt blivit medlemmar i den europeiska
            unionen.
          </note>
          <note n="7ad5327d">
            Få saker är viktigare i dag än att vi har förmågan att formulera
            våra visioner om vart vi vill medverka till att föra Europa och
            det europeiska samarbetet. Vi har inte längre råd att bara vara
            den ståndaktige nationalisten. Vi måste främst inrikta vår politik
            på att bli den engagerade europén.
          </note>
          <note n="b0021785">
            Under ett halvt århundrade av ideologisk och militär konfrontation
            frystes Europas strukturer och mönster. Nationers handlingsfrihet
            kringskars av såväl blockpolitikens som neutralitetspolitikens
            begränsningar. Vi frystes fast i skräcken för den kärnvapenkonfrontation
            som hade hotat hela vår kontinents överlevnad.
          </note>
          <note n="af4d1fee">
            I dag finns inte längre dessa begränsningar och dessa bindningar.
            Att detta innebär väldiga framtidsmöjligheter inser var och en.
            Men lika fattigt som det vore att försumma dessa, lika farligt
            vore det att inte se de risker som också finns. Utrikes- och säkerhetspolitiken
            i Europa kan nämligen under de närmaste decennierna gå antingen
            mot en successiv avnationalisering genom alltmer av samarbete
            eller mot en successiv åternationalisering med alltmer av söndring
            och strid. I bildlig bemärkelse står Europas framtidsval mellan
            Bryssel och Bosnien, mellan avnationalisering och åternationalisering,
            mellan samarbete och söndring och i det längre perspektivet därmed
            också mellan fred och krig. Det är ett val som för oss borde vara
            en självklarhet.
          </note>
          <note n="027e49f3">
            När konfrontationens bindningar och begränsningar har släppt
            har Sverige all anledning att sälla sig till de av Europas nationer
            som inser betydelsen av detta vägval och är beredda att fullt
            ut gå denna väg.
          </note>
          <note n="8b6f1cfc">
            När riksdagen våren 1992 nyformulerade avgörande delar av vår
            säkerhetspolitiska doktrin skedde det mot bakgrunden av just dessa
            revolutionerande förändringar.
          </note>
          <note n="fe096679">
            Att den militära alliansfriheten med dess förutsättning i form
            av en betryggande försvarsförmåga alltjämt upprätthölls var självklart.
            Men det slogs samtidigt fast att bevarandet av den militära alliansfriheten
            inte förutsätter att Sverige i något annat avseende behöver ålägga
            sig restriktioner vad gäller deltagande i det framväxande mångfasetterade
            europeiska samarbetet.
          </note>
          <note n="345ad0a4">
            Det ströks under att vilka medel som bäst lämpar sig för att
            nå säkerhetspolitikens mål betingas av den långsiktiga utvecklingen
            i världen runt om oss och att det på samma sätt som tidigare finns
            anledning att avvisa en permanent bindning av svensk utrikespolitik
            för varje tänkbart läge i en oförutsebar framtid.
          </note>
          <note n="cb301614">
            Att blockuppdelningsdecenniernas neutralitetsautomatik försvann
            var en självklarhet. Sverige är inte neutralt inför det som händer
            i Bosnien. Och dess värre kan ingen av oss garantera att Europa
            ännu sett sitt sista Vukovar, sitt sista Sarajevo eller sitt sista
          </note>
          <note n="3ba06d32">
            Groznyj. Men samtidigt var det naturligt att en neutralitetsoption
            bibehölls som ett medel att i ett yttersta läge förhindra att
            vårt land drabbades av ett krigs fasor.
          </note>
          <note n="d31fe5be">
            Politik handlar ju som bekant om att vilja, att ha en vision
            och att våga gå vägen mot denna visions successiva förverkligande.
            För mig är det en självklarhet att Europavalets konsekvens för
            vår utrikesoch säkerhetspolitik är att vi inom den europeiska
            unionen och i samarbete med det övriga Europa skall bygga en gemensam
            säkerhet nu grundad på gemensamma värderingar. Det gäller för
            Europa i dess helhet, och Sverige kan självfallet inte vara ett
            undantag.
          </note>
          <note n="20a73683">
            Det innebär att vårt första alternativ i säkerhetspolitiken alltid
            måste vara att i samarbete och solidaritet med främst det övriga
            EU lösa upp motsättningar, dämpa kriser, möta konflikter och i
            det yttersta fallet också fredsbevarande militärt, på det sätt
            vi ser i det före detta Jugoslavien, vara beredda att ta vår del
            av ansvaret för fred, stabilitet och säkerhet i Europa.
          </note>
          <note n="242a3529">
            Säkerhet i morgondagens Europa handlar allt mindre om militär
            säkerhet i den mening vi lärde oss under avskräckningsbalansens
            decennier. I allt större utsträckning handlar det om att bygga
            de allt tätare nätverken av samarbete och sammanhållning på samhällslivets
            alla områden. Det har vi gjort under sekler i ett Norden där vi
            tidigare tog livet av varandra. Det har under de senaste decennierna
            skett i ett västra
          </note>
          <note n="4934c605">
            Europa som också i vår tid sargats svårt av skyttegravar och
            stridsvagnar. Det måste dagens och morgondagens generationer ha
            kraften att göra i Europa i dess helhet.
          </note>
          <note n="a7857874">
            Men att säkerheten i allt högre grad inte är militär får inte
            innebära att vi underskattar de rent militära bidrag som vi, förhoppningsvis
            i samarbete med det övriga Norden, kan ge till den europeiska
            säkerheten.
          </note>
          <note n="cc70d8af">
            Samarbetet i Bosnien och nordisk sammanhållning för europeisk
            säkerhet har visat en väg som vi har all anledning att gå vidare
            på. Det är bidrag som bygger på den dubbla frivilligheten av ett
            nationellt beslut och ett individuellt beslut, men det är icke
            desto mindre viktigt.
          </note>
          <note n="45442564">
            Detta innebär som förändrad politik - låt oss vara fullständigt
            klara över det - ett europeiskt fredsengagemang bortom den neutralitetspolitik
            vi oåterkalleligen lämnat i och med steget in i den europeiska
            unionen. Vi har ingen anledning att i dag söka oss bort från den
            militära alliansfriheten. Så länge vi har kraften att upprätthålla
            en betryggande försvarsförmåga är detta det bästa alternativet.
          </note>
          <note n="cb9423d8">
            Men vi har heller ingen anledning att ställa upp någon annan
            begränsning vad gäller vårt engagemang för och vårt deltagande
            i det europeiska utrikes-, säkerhets- och försvarssamarbetet.
            Det är kring dessa frågor det har rått och kommer att råda en
            icke alldeles oviktig debatt. När regeringen välkomnar den i deklarationen
            hoppas jag att det innebär mer än att man tvingats göra en dygd
            av nödvändigheten.
          </note>
          <note n="a541bf92">
            Formuleringarna i dagens regeringsdeklaration innebär om jag
            skall vara vänlig - och det skall jag -
          </note>
          <note n="24c2a332">
            framsteg i förhållande till det papper som presenterades för
            oss vid den misslyckade partiledaröverläggningen i torsdags. Vissa
            viktiga formuleringar från
          </note>
          <note n="af63e3a0">
            1992 har man nu accepterat och tagit med. Det är bra.
          </note>
          <note n="5df9f6be">
            Observatörskapet i Västunionen har blivit aktivt på ett sätt
            som det inte var då. Det är också bra.
          </note>
          <note n="fd30033f">
            Men samtidigt får vi motstridiga signaler. Utrikesministern gav
            en radiointervju i måndags där hon lanserade en säkerhetspolitisk
            tes som kanske kan beskrivas som den neutralitetspolitiska misslyckandedoktrinen
            och som jag tyckte ställde en del viktiga begrepp på huvudet.
          </note>
          <note n="35fde9e2">
            För mig är det en självklarhet att det är det europeiska engagemanget
            och samarbetet som är huvudlinjen i vår säkerhetspolitik när det
            gäller kriser och konflikter i Europas alla delar. Neutralitetsoptionens
            roll är att som yttersta möjlighet i ett yttersta läge förhindra
            att vårt land blir indraget i krig. Men det lät som om det var
            precis tvärtom för utrikesministern, att strävan efter den folkrättsliga
            neutraliteten alltid är politikens första huvudlinje och att den
            bara kan förändras i ett läge där den på ett eller annat sätt
            misslyckas. Det är en linje som jag tror riskerar att kastrera
            Sveriges roll i den europeiska fredspolitiken.
          </note>
          <note n="d7573f90">
            Det var inte ett misslyckande som ledde Per Albin
          </note>
          <note n="9928dfa7">
            Hansson till det aktiva engagemanget för ett kämpande Finland
            under vinterkriget 1939-1940. Och det är sannerligen inget misslyckande
            som fört oss till ett aktivt politiskt, humanitärt och militärt
            engagemang i den brutala bosniska konflikten. Misslyckandet kan
            aldrig bli ett utrikespolitiskt program. Det är alltid engagemanget
            som måste vara det utrikes- och säkerhetspolitiska programmet.
          </note>
          <note n="00b0c082">
            Det var naturligt med en strävan efter folkrättslig neutralitet
            i varje tänkbar konflikt i ett europeiskt och globalt läge där
            alla konflikter mer eller mindre direkt kunde föras tillbaka till
            blockkonfrontationen och därmed genom snabb, ibland t.o.m. omedelbar,
            s.k.
          </note>
          <note n="890de0c4">
            horisontell eskalation skulle komma att beröra vårt eget land
            direkt. Men så är det inte längre. Vi har en möjlighet att förena
            ett aktivt engagemang väl bortom de snäva gränser som den folkrättsliga
            neutraliteten ställer med en politik som stärker våra möjligheter
            att bespara även vårt land ett krigs fasor.
          </note>
          <note n="357a0551">
            I dag - och än mer i morgon - är det det fulla europeiska engagemanget
            som är den viktigaste fredsoch säkerhetsfaktorn också för vårt
            land vid sidan av vårt nationella försvar. Det är med detta vi
            också har de bästa möjligheterna att bidra till den våra grannländers
            och den europeiska unionens säkerhet som också är avgörande för
            vår säkerhet. Det gäller inte minst de tre baltiska staternas
            självständighet och säkerhet. Det kan aldrig vara vår främsta
            politik att likgiltigt sträva efter folkrättens neutralitet om
            de skulle hotas.
          </note>
          <note n="6bd0b36b">
            Fru talman! Vi måste som nation kunna ta steget från gårdagens
            ståndaktige nationalist till morgondagens engagerade europé. Det
            ställer krav på öppenhet i vår debatt och i vår politik. Det kräver
            att vi har litet mer av ugglan och litet mindre av strutsen som
            ideal när vi skall ta ställning till dessa frågor. Det fordrar
            att vi fördomsfritt och framtidsinriktat är beredda till den successiva
            nyprövning som kommer att krävas.
          </note>
          <note n="e62c320f">
            Icke heller utrikes- och säkerhetspolitik kan föras med blicken
            endast i backspegeln.
          </note>
          <note n="731ad278">
            (Applåder)
          </note>
          <note n="2cc15b99">
            Anf. 4 OLOF JOHANSSON (c)
          </note>
          <note n="fa0f5fa7">
            Fru talman! I mitt nästa inlägg tänker jag mera direkt kommentera
            en del av den upplästa regeringsdeklarationen. Men jag kan i huvudsak
            ställa mig bakom dess formuleringar. Jag anser också att det är
            viktigt att i en krympande värld kräva av oss själva inte bara
            en fokuseringspunkt utan flera. Annars är risken betydande för
            etnocentrism eller t.o.m. eurocentrism.
          </note>
          <note n="640a4050">
            De senaste fyra åren har fler människor dödats, invalidiserats,
            våldtagits, misshandlats och drivits i landsflykt på grund av
            krig i vår världsdel, vårt Europa, än under något enskilt år sedan
            andra världskriget.
          </note>
          <note n="0bc8dffc">
            Detta trots den förnyelse som vi alla har sett i vår del av världen.
          </note>
          <note n="44083501">
            För drygt fem år sedan föll Berlinmuren - den främsta symbolen
            för den delning av Europa som för flera hundra miljoner människor
            innebar en lång tid av ofrihet och hänsynslös exploatering. Murens
            fall skapade förhoppningar och nya möjligheter.
          </note>
          <note n="6da6f1ca">
            Stabilitet, demokratiska strukturer och demokratisk mognad är
            alltfort ständiga bristvaror i Öst- och
          </note>
          <note n="9b8fc5ae">
            Centraleuropa. Krigshandlingar och meningslöst våld tillhör vardagen
            i Bosnien och Tjetjenien. Mer än
          </note>
          <note n="0f79e03d">
            24 000 civilpersoner har enligt de senaste uppgifterna fått sätta
            livet till bara i Groznyj med närområden.
          </note>
          <note n="d4396379">
            Krigszoner innebär livsfara för alla, inte minst för civila,
            främst kvinnor och barn.
          </note>
          <note n="db98294e">
            Denna utveckling skapar risker för oss alla - även för oss i
            Sverige, som snart kan fira 200 års oavbruten fred i vårt land.
            Tilltron till det internationella samarbetssystemet, rättsordningen
            och internationella institutioner kan allvarligt skadas av det
            som händer i
          </note>
          <note n="5e5e3ea7">
            Bosnien och i Ryssland. Vi lovar intensifierade insatser för
            att skapa fred och frihet i enlighet med de avtal som undertecknats
            av Europas stater. Vi omfattar självfallet Europarådets beslut
            att avbryta behandlingen av Rysslands medlemsansökan till organisationen.
          </note>
          <note n="75426953">
            Det är inte acceptabelt för civiliserade stater att man behandlar
            sina egna medborgare på det sätt som
          </note>
          <note n="972e69cf">
            Ryssland gör i Tjetjenien.
          </note>
          <note n="40ad5a5a">
            Även utanför Europas gränser ser vi bestialiskt våld från en
            annan fokuseringspunkt. Sveriges vilja till solidaritet och medverkan
            till konfliktlösning med fredliga medel kan aldrig göra halt vid
            vår världsdels gränser. Vi lever i globaliseringens tidevarv.
            Vi berörs och vi har skyldighet att ingripa efter vår förmåga
            när människor lemlästas och utsätts för systematisk förföljelse,
            oavsett var i världen. Centerpartiet ger därför sitt stöd till
            ett svenskt arbete för att bygga ett starkare FN - det behövs
            -, ett starkare OSSE, för det behövs också, och ett väl fungerande
            Europaråd för att värna de mänskliga fri- och rättigheterna, något
            som även det behövs.
          </note>
          <note n="6a14abc6">
            I de allvarliga konflikter som vi kan se på olika håll i världen
            kan vi oftast finna etniska oförrätter och övergrepp. Regelmässigt
            ser vi frånvaro av respekt för grundläggande mänskliga fri- och
            rättigheter. Orsakerna till sådana konflikter ligger ofta långt
            tillbaka i tiden, och de kan heller inte överbyggas under korta
            tidsperioder. Det är därför viktigt att vi rustar både oss själva
            och det internationella samfundet för en bättre fungerande konfliktförebyggande
            politik. De nordiska länderna har ett särskilt stort ansvar för
            att så sker. Vi har ett idealiskt samarbetsförhållande i vår del
            av världen, och jag tror att vi inte alltid fullt ut uppskattar
            vilken tillgång det är. Det är viktigt att vi vidareutvecklar
            detta samarbete och inte ger motstridiga signaler. Det är också
            viktigt att vi visar upp detta som ett föredöme för grannsamarbete
            och grannsämja för andra delar av vår värld - att visa hur vi
            genom decennierna och seklerna har klarat att lösa våra konflikter
            utan blodspillan och utan våld.
          </note>
          <note n="9f70defa">
            Den konfliktförebyggande politiken - att komma tidigt in när
            en konflikt är under upptrappning -
          </note>
          <note n="39707f21">
            kommer i framtiden att vara en huvuduppgift för FN-
          </note>
          <note n="0a7b47fc">
            systemet och många andra internationella organ.
          </note>
          <note n="34cae17d">
            Det gäller naturligtvis också hur vi hanterar biståndspolitiken,
            som skall diskuteras senare i dag, miljöpolitiken men också i
            hög grad diplomatin. Vi här i Sverige och Norden bör på ett naturligt
            sätt kunna skapa de mötesplatser som är nödvändiga för att människor
            som har svårt att nå varandra med sina argument på hemmaplan skall
            kunna tala med varandra.
          </note>
          <note n="8bd5679f">
            Det är inte minst viktigt att vi försöker utveckla folkrätten,
            så att den ger bättre skydd också för enskilda människors fri-
            och rättigheter. Bödlarna i dagens Bosnien, i Somalias flyktingläger
            och i folkmordets Rwanda får inte slippa undan den rättvisa som
            vi gemensamt kan bygga in i det internationella rättssystemet.
          </note>
          <note n="7f052546">
            Dagens situation är naturligtvis ingalunda entydigt negativ.
            I många stater gör tvärtom demokratin och även marknadsekonomin
            något av ett segertåg. Vi kan också se exempel på framgångar i
            det politiska samarbetet och i samtalen mellan stater, t.ex. i
            de förhandlingar som bl.a. gav oss WTO - World Trade
          </note>
          <note n="13e57bd9">
            Organization - i stället för GATT och ett nytt globalt handelsavtal,
            i EU:s utvidgning till allt fler stater, där det positiva ligger
            i just öppenheten mot omvärlden, i apartheidsystemets fall och
            Nelson Mandelas ledarskap och i de samtal som ändå förs i Mellanöstern,
            där extremisterna på båda sidor i konflikten förhoppningsvis kan
            isoleras och inte tillåtas att hindra de fortsatta samtalen och
            freden. Exemplen är många.
          </note>
          <note n="039ade66">
            Sverige måste fortsätta ansträngningarna att ersätta krig med
            förhandlingar som politisk arbetsmetod.
          </note>
          <note n="117ccb74">
            Vi ser inte Sveriges militära alliansfrihet som en hämsko för
            våra möjligheter att delta i bygget av ett säkrare Europa och
            en tryggare värld. Det är ingen hämsko för ett engagemang. Tvärtom
            har vi möjligheter att med alliansfriheten som grund gå i spetsen
            för fredsarbetet utan att svikta i våra förpliktelser mot stater
            som vi samarbetar med.
          </note>
          <note n="3bfc1d9a">
            Fru talman! Sveriges säkerhetspolitik avser att värna vårt lands
            mest centrala intressen. Den syftar ytterst till att hålla vårt
            land utanför krig. Därmed kan vi på bästa sätt trygga fred, frihet
            och välfärd för svenska folket i en föränderlig och ibland hotfull
            omvärld.
          </note>
          <note n="9cc3c16e">
            För Centerpartiet har det genom åren varit självklart att eftersträva
            bredast möjliga partipolitiska förankring av utrikes- och säkerhetspolitiken.
            Det var väl ingen tillfällighet att Centerpartiet var det enda
            parti som utan reservationer ställde upp för den deklaration som
            statsminister Ingvar Carlsson gjorde i riksdagen i juni 1991 före
            ansökan om medlemskap i
          </note>
          <note n="3d41172c">
            EU. Att man eftersträvar en bred politisk förankring får inte
            innebära att den politiska debatten stryps. Det är således en
            självklarhet att snabba omvärldsförändringar måste innebära en
            intensifierad debatt. Det är en del av den folkliga och demokratiska
            förankringsprocessen, och den är nödvändig.
          </note>
          <note n="be3e75a0">
            Denna förankringsprocess har i vårt land varit så framgångsrik,
            att allmänheten med överväldigande majoritet står fast vid den
            klassiska formuleringen
          </note>
          <note n="6a557560">
            "alliansfrihet i fred syftande till neutralitet i krig" -
          </note>
          <note n="123374eb">
            trots att riksdagen ändrade den 1992. Det finns ingen opinion
            i folkdjupet för utrikes- och säkerhetspolitiska äventyrligheter.
            Det är en styrka för Sverige, inte en svaghet. Det är en väsentlig
            uppgift för riksdagen att hålla ögonen på de klyftor som kan uppstå
            mellan folket och dess valda representanter, särskilt i tider
            av snabb förändring i vår omvärld. Säkerhetspolitiken har som
            bekant sin livsavgörande betydelse i tider av ofred. Då behövs
            verkligen folklig uppslutning. Stabiliteten inåt - inom vårt eget
            land - är en omistlig del av säkerhetspolitikens trovärdighet
            och legitimitet.
          </note>
          <note n="ee8f77ac">
            Stabiliteten utåt är minst lika grundläggande. Som regeringens
            deklaration betonar är vårt bidrag till stabiliteten i vår omvärld
            beroende av att vårt handlande är förutsägbart. Om vi själva är
            otydliga i våra deklarationer eller uttolkningar sprider vi osäkerhet
            i stället för säkerhet. Än svårare blir förståelsen om olika partier
            har olika uttolkningar av beslutad politik.
          </note>
          <note n="470c5f69">
            När detta inträffar är det viktigt att snabbt eliminera missförstånd,
            att eftersträva största möjliga samstämmighet men också att redovisa
            eventuella skillnader. Ingen vinner på oklarhet - i varje fall
            inte stabiliteten.
          </note>
          <note n="06606fca">
            Några år efter riksdagens beslut 1992 om säkerhetspoliken är
            det uppenbart att formuleringen "att vårt land skall kunna vara
            neutralt i händelse av krig i vårt närområde" medger för stort
            tolkningsutrymme för att vara entydigt. Från Centerns sida har
            vi markerat att formuleringen före 1992 - "alliansfrihet i fred
            syftande till neutralitet i krig "- också den ryms inom ramen
            för den nya formuleringen efter 1992, en formulering som är så
            vid, att den kan rymma allting.
          </note>
          <note n="3e30feaa">
            Det är lätt att konstatera att handlingsfrihet kan tolkas på
            långt fler sätt än en klar viljeinriktning, ett syfte.
          </note>
          <note n="f279b567">
            Mot denna bakgrund av tolkningsspridning, den kommande regeringskonferensen
            inom EU 1996 och vår egen säkerhetspolitiska analys inom försvarsberedningen
            bör partiöverläggningarna fullföljas i syfte att ge ökad klarhet.
            Därför är jag till freds med att
          </note>
          <note n="7103f518">
            Ingvar Carlsson omedelbart bejakade mitt förslag i
          </note>
          <note n="3153b3f3">
            Utrikesnämnden i december förra året att kalla till partiöverläggningar.
          </note>
          <note n="d90e71cb">
            Fru talman! Många av dagens globala problem har sin grund i bristen
            på hållbar utveckling i världen. En ny säkerhetsagenda avtecknar
            sig. Detta beskrivs bl.a.
          </note>
          <note n="458d266c">
            i en departementsskrivelse, Ds 1994:132.
          </note>
          <note n="b3ac0fd0">
            Miljöhot, befolkningsexplosion, knapphet på naturresurser, fattigdomsproblem
            - detta är problem som inte kan lösas med enkla maktmedel. Det
            krävs kunskap, och det krävs solidaritet.
          </note>
          <note n="eb6ae36c">
            För att möta denna nya hotbild krävs att ett FN:s säkerhetsråd
            för hållbar utveckling etableras, som vi har föreslagit, med samma
            befogenheter som det redan befintliga. En regional struktur bör
            eftersträvas med ECOSOC, CSD, UNEP, EEC osv. som bas. Över huvud
            taget är det nödvändigt att FN-systemet mer prioriterar "mjuka
            värden".
          </note>
          <note n="e434fc00">
            FN:s världskonferenser på det sociala området, miljöområdet eller
            utvecklingsområdet får inte bli fora för vackra deklarationer.
            De måste vara fora för handling. Att etablera ett FN:s säkerhetsråd
            för hållbar utveckling bör bli en handlingslinje för Sverige,
            förhoppningsvis Norden och Europa, vid reformeringen av FN-systemet.
          </note>
          <note n="1cbfc7a3">
            Det är också angeläget att de nordiska insatserna för att främja
            utvecklingen i det gemensamma närområdet kan förstärkas, inte
            minst på miljöområdet.
          </note>
          <note n="0556c401">
            Detta tänker jag återkomma till i ett kommande anförande.
          </note>
          <note n="b89ffc67">
            Anf. 5 LARS LEIJONBORG (fp)
          </note>
          <note n="cad03fc6">
            Fru talman! En och en halv månad efter Sveriges inträde i den
            europeiska unionen är ledarna för de två största partierna i vårt
            land inblandade i en destruktiv och delvis obegriplig batalj om
            utrikespolitiken.
          </note>
          <note n="44e8aff7">
            När omvärlden - och inte minst de länder vi gått i union med
            - intresserat vänder sig mot Sverige för att ta del av våra synpunkter
            på hur en ny europeisk säkerhetsordning kan byggas, ser de bara
            sand som yr från det sandlådebråk den förre och den nuvarande
            statsministern har om säkerhetspolitik och minkjakt.
          </note>
          <note n="18dfee53">
            I det läget hade det varit bra med en regeringsdeklaration som
            dels kunnat redovisa enighet om säkerhetspolitiken, dels varit
            så kraftfull att intresset fokuserats på viktigare och akutare
            frågor. Tyvärr uppfyller inte deklarationen något av de båda önskemålen.
          </note>
          <note n="9b89a608">
            Europa står i dag inför helt andra säkerhetspolitiska problem
            än för tio år sedan. Risken för ett stormaktskrig, av det slag
            som var huvudscenariot i alla krigsspel under tre årtionden, anses
            vara borta för lång tid framåt. I stället är det problem av en
            helt annan karaktär som måste hanteras.
          </note>
          <note n="3a368c8a">
            Det mest akuta är Bosnien och de övriga konflikthärdarna i det
            forna Jugoslavien. Ett annat är utvecklingen i Ryssland: regionala
            konflikter, alarmerande miljöproblem, hemvändande officersfamiljer
            som bor i tältläger. För närvarande går utvecklingen i Ryssland
            inte alls i de demokratiska och stabila banor som vi så intensivt
            hoppats på.
          </note>
          <note n="c52d7f66">
            Ett tredje handlar om hur de tidigare Warszawapaktsländerna i
            Centraleuropa skall fogas in i en stabil säkerhetsordning. Ett
            fjärde handlar om hur vi skall bekämpa en växande organiserad
            brottslighet i Östeuropa, där det bedrivs smuggling av narkotika
            och vapen, i värsta fall också material som kan användas i kärnvapen.
            Ett femte är de flyktingströmmar som berör vår del av världen.
          </note>
          <note n="3c97e9bb">
            Jag kan nämna fler exempel, men dessa är tillräckliga för att
            visa att det finns en rad viktiga frågor som borde stå i centrum
            för svensk utrikesdebatt.
          </note>
          <note n="491af517">
            Kontrasten mot de senaste veckornas verkliga debatt är slående.
          </note>
          <note n="9449ee4b">
            Svensk utrikesdebatt får inte fastna i minkfällan eller neutralitetsfällan.
          </note>
          <note n="8f299d40">
            Jag tänkte därför bara helt kort ange Folkpartiets positioner
            i de aktuella diskussionerna.
          </note>
          <note n="c526c58f">
            Folkpartiet anser inte att minkar skall jagas med sjunkbomber.
            Det strider såväl mot djurskyddsaspekter som på kravet på sparsamhet
            inom försvarsmakten.
          </note>
          <note n="a71a14ca">
            Att den svenska staten har jagat minkar med sjunkbomber är naturligtvis
            oerhört pinsamt. Det skadar tilltron till professionalismen inom
            vårt försvar.
          </note>
          <note n="a844166a">
            Jag tycker att varje kommentar i frågan måste inledas med detta
            självklara konstaterande. Men i stället har Ingvar Carlsson omedelbart
            försökt komma åt
          </note>
          <note n="19ab401a">
            Carl Bildt, och Carl Bildt har haft märkvärdigt svårt att uttala
            detta, som är så självklart för alla andra svenskar, att vi som
            nation har gjort bort oss och att världen skrattar åt oss.
          </note>
          <note n="d755aeaa">
            Men när detta är sagt måste det också sägas att ingen rimligen
            kan begära av oss politiker, inte ens av den som sagt sig leda
            Sveriges mest kompetenta regering, att vi skall kunna skilja kavitationsljud
            från en ubåt från liknande ljud från en mink. Carl Bildt må anse
            sig duktig på det mesta, men jag har aldrig hört honom hävda att
            han är hydrofonoperatör. I det politiska systemet har vi under
            de senaste åren satsat miljarder på ett förbättrat ubåtsskydd.
            Om de besked som marinen lämnar till oss politiker inte är korrekta
            är det knappast vårt fel. Den planerade ubåtskommissionen får
            utreda om det finns anledning att i något avseende klandra försvarsmakten
            för dess hantering av ubåtsjakten.
          </note>
          <note n="1a9bcd15">
            Från Folkpartiets sida har vi inte haft någon invändning emot
            att Carl Bildt reagerat på grundval av det som uppfattats som
            fakta. Man kan inte säga att en brandkår som ryckt ut på ett falsklarm
            gjort bort sig.
          </note>
          <note n="f104da87">
            Det är falsklarmet som är fel, inte utryckningen. Vi har ingen
            kritik mot innehållet i Bildts brev till president Jeltsin. Om
            några formella fel begåtts i samband med avsändandet av brevet
            får det i första hand diskuteras i KU.
          </note>
          <note n="d01c91c7">
            Vår uppfattning när det gäller neutralitetsfrågan är att utrikesutskottet
            1992 väl formulerade den säkerhetspolitiska linje, som kan gälla
            i ett skede då mycket förändras. Även om säkerhetspolitik skall
            bygga på långsiktighet och förutsebarhet är handlingsfrihet i
            dagens läge också ett viktigt begrepp.
          </note>
          <note n="3e6a3e2d">
            I regeringsdeklarationen upprepas nyckelmeningen från 1992 års
            betänkande. Formuleringen "vårt land skall kunna vara neutralt"
            lämnar ett visst handlingsutrymme. Det är själva poängen med den.
            I
          </note>
          <note n="e5b98400">
            oträngt mål väljer regeringen i ett par av de följande meningarna
            i dagens deklaration att gå onödigt långt i preciseringar. Vi
            tror inte att det som sagts från svensk sida de senaste åren skapat
            några förväntningar på militärt svenskt engagemang i en konflikt
            i vårt närområde, varför exempelvis det resonemanget enligt vår
            mening är överflödigt.
          </note>
          <note n="7717729e">
            Ändå skall det sägas att exegetiken kring dessa formuleringar
            inte skall överdrivas. Det var mycket synd att trätan mellan Socialdemokraterna
            och Moderaterna omöjliggjorde en samskrivning mellan ett antal
            partier som rimligen borde ha kunnat enas på denna punkt.
          </note>
          <note n="baae3550">
            Fru talman! Det jag mest saknar i regeringsdeklarationen är ett
            kraftfullt ställningstagande i Bosnienfrågan.
          </note>
          <note n="6cf62608">
            För mig och mitt parti känns omvärldens hittillsvarande behandling
            av denna muslimskt dominerade del av det forna Jugoslavien som
            ett svårartat moraliskt svek.
          </note>
          <note n="6704d86e">
            Låt oss aldrig glömma bort själva grundproblemet:
          </note>
          <note n="884f0c49">
            Bosnien är en suverän stat, medlem av FN och medlem av Organisationen
            för säkerhet och samarbete i
          </note>
          <note n="9d1fe36b">
            Europa, som hotas av utplåning genom väpnad aggression. De bosniska
            muslimerna håller på att utrotas eller fördrivas från sina hemtrakter
            i etniska rensningsaktioner.
          </note>
          <note n="c6723455">
            Jag har ibland tänkt så här: Nu hålls seminarier runt om i Europa
            om en ny säkerhetsordning. Det läggs fram rapporter, bl.a. den
            av Ingvar Carlsson, om att stärka FN. Många i vår del av världen,
            bl.a.
          </note>
          <note n="fb9461e7">
            NATO:s generalsekreterare, talar om att det stora problemet framöver
            är västvärldens förhållande till den muslimska världen.
          </note>
          <note n="ac771ecb">
            Men tänk tanken att västvärldens länder i stället för att teoretisera,
            såg till att FN lyckades med sin uppgift i Bosnien. Då skulle
            många av dessa problem vara lösta. Då hade något av en ny säkerhetsordning
            etablerats. Då hade FN bevisat sin omistlighet. Då hade ett viktigt
            steg tagits för att skapa större förtroende mellan västerlandet
            och den islamska delen av världen.
          </note>
          <note n="17d343c7">
            Fredsplanerna har kommit och gått i det forna Jugoslavien. Den
            senaste från den s.k. kontaktgruppen har den avgjorda förtjänsten
            att den fokuserar på
          </note>
          <note n="b507518e">
            Belgrads roll för händelseutvecklingen i Bosnien.
          </note>
          <note n="534f10af">
            I den nya värld vi lever i måste det finnas en beredskap för
            att med alla tillgängliga medel hindra extremister av den typ
            som nu under tre fyra års tid fört det forna Jugoslavien till
            randen av den definitiva katastrofen.
          </note>
          <note n="442071a2">
            För mig är det uppenbart att en orsak till att FN
          </note>
          <note n="9a2c74b6">
            hittills misslyckats i Bosnien är att medlemsländerna, trots
            att de nu under jubileumsåret excellerar i proklamationer om organisationens
            förträfflighet och omistlighet, vägrat ställa upp med tillräckliga
            resurser för att operationen skall lyckas. De gånger FN, ibland
            med NATO:s hjälp, satt hårt mot hårt har angriparna tagit sitt
            förnuft till fånga. När tvehågsenheten eller oenigheten på nytt
            tagit överhanden på FN-sidan har striderna blossat upp igen.
          </note>
          <note n="d6d15c69">
            FN har nyligen frågat truppbidragarländerna om ytterligare personal.
            Sveriges regering har låtit förstå att utökade svenska insatser
            är uteslutna. Jag har sagt, både här i riksdagen och i Utrikesnämnden,
            att Folkpartiet tycker att det är ett orimligt ställningstagande.
          </note>
          <note n="d448635f">
            De budgetrestriktioner som har anförts som argument är naturligtvis
            helt otillräckliga. Om man i den ena vågskålen har en europeisk
            tragedi som hotar att sprida sig till ett storkrig på Balkan och
            därtill hela FN-
          </note>
          <note n="313a10be">
            systemets framtida auktoritet, och i den andra vågskålen har
            antingen någon besparing här hemma eller ett marginellt ökat svenskt
            budgetunderskott, måste naturligtvis den första vågskålen väga
            över.
          </note>
          <note n="d007a704">
            Min förhoppning är att Sverige skall ta täten i en internationell
            opinionsbildning mot kriget i Bosnien och för Bosnien-Hercegovinas
            rätt att fortleva som en multietnisk stat inom de från 1992 folkrättsligt
            erkända gränserna.
          </note>
          <note n="df4e1804">
            Jag saknar engagemang från regeringens sida i
          </note>
          <note n="1be883c8">
            Bosnienfrågan. I regeringsdeklarationen i höstas nämndes inte
            frågan med ett ord. I dagens deklaration är Bosnienavsnittet kortfattat
            och utan riktig moralisk kraft.
          </note>
          <note n="9b833061">
            Sverige skall föra en utrikespolitik med tydlig profil. Vårt
            inträde i den europeiska unionen minskar varken behovet av eller
            möjligheterna för det -
          </note>
          <note n="2dd02f78">
            tvärtom.
          </note>
          <note n="1dcd2b80">
            Vi borde ha protesterat tidigare och tydligare mot det ryska
            uppträdandet i Tjetjenien.
          </note>
          <note n="887efcc8">
            Vi bör solidarisera oss med Norges internationella kritik mot
            regimen i Iran för dess övergrepp mot mänskliga rättigheter, med
            dödsdomen mot Salman
          </note>
          <note n="338dd688">
            Rushdie som det mest välkända exemplet.
          </note>
          <note n="05fcda36">
            Vi skall ställa tydliga krav på Turkiet vad gäller behandlingen
            av den kurdiska befolkningen som villkor för ett närmande till
            EU.
          </note>
          <note n="aebb2861">
            Vi skall engagera oss för en utveckling av det europeiska samarbetet,
            där den absolut viktigaste frågan, enligt vår mening, är en utvidgning
            österut.
          </note>
          <note n="664beda9">
            Vi skall fortsätta att ge ett generöst och effektivt bistånd
            till utvecklingsländer med en tydlig inriktning mot demokrati
            och mänskliga rättigheter. Det är ett stort svek att Socialdemokraterna
            har föreslagit stora nedskärningar i den svenska biståndsbudgeten.
          </note>
          <note n="68602e1a">
            Andra talare från Folkpartiet återkommer till dessa frågor.
          </note>
          <note n="5833bff9">
            Fru talman! I avslutningen av utrikesdeklarationen görs, möjligen
            oavsiktligt, ett intressant erkännande.
          </note>
          <note n="14ca8fdc">
            Där sägs att "varje tid har sina ödesfrågor". Därefter exemplifierar
            regeringen med några attityder från skilda epoker. Ordet "vi"
            används. Andemeningen är att under 60-talet låg fokus på rättvisefrågorna
            och under Vietnamkriget framför allt på fredsfrågan, medan "vi"
            på senare år fokuserat på demokrati och mänskliga rättigheter.
          </note>
          <note n="f7d0bde1">
            Låt mig säga att jag som liberal inte godtar den historieskrivningen.
            Om "vi" står för Socialdemokraterna och socialdemokratiskt dominerad
            utrikespolitik, är denna skildring av efterkrigstiden med några
            snabba penseldrag möjligen mera korrekt.
          </note>
          <note n="25f41891">
            Vi liberaler har under hela denna tid engagerat oss emot diktaturer
            och kränkningar av medborgerliga rättigheter. Vi har reagerat
            lika starkt, oavsett regimernas ideologiska hemvist. När jag var
            ung FPU:are arbetade vi emot apartheid i Sydafrika, den portugisiska
            Salazarregimens medlemskap i EFTA och kommunistiska diktaturer,
            t.ex. på Kuba eller i Baltikum. Men vi gick också med rockslagsmärken
            som det stod "1 %" på i vår kamp för ett generöst svenskt u-landsbistånd.
          </note>
          <note n="8c0ac756">
            Vi liberaler har under den tid som beskrivs med dessa penseldrag,
            och som en tidigare folkpartiledare kallat "det galna kvartsseklet",
            saknat just den allsidighet i socialdemokratisk utrikespolitik
            som i dag förordas i regeringsdeklarationen. Vi har aldrig, som
          </note>
          <note n="a1e03e6a">
            Pierre Schori, sett Castro som en "av de största i samtidshistorien
            - - - med en renässansfurstes drag". Vi har aldrig, som Olof Palme,
            påstått att Khomeiniregimen "med pedantisk noggrannhet försöker
            bygga upp sina demokratiska institutioner". Vi har aldrig, som
          </note>
          <note n="c1712ce7">
            Sten Andersson, svävat på målet om huruvida Baltikum varit utsatt
            för sovjetisk ockupation eller ej.
          </note>
          <note n="06893a05">
            För vår del är engagemanget för demokrati inte en modenyck, utan
            ett självklart och långvarigt utflöde av vår politiska ideologi.
            Vi har bekämpat diktaturer varhelst de har dykt upp, men vi har
            också varit starkt engagerade för fred och utveckling. Det är
            en sådan profilerad svensk utrikespolitik som nu behövs.
          </note>
          <note n="731ad278">
            (Applåder)
          </note>
          <note n="d2260706">
            Anf. 6 EVA ZETTERBERG (v)
          </note>
          <note n="0c4ad0fd">
            Fru talman! Står Sverige inför krigshot? Finns det en befogad
            rädsla för att vår säkerhet står på spel?
          </note>
          <note n="4fa6b3ae">
            Vad handlar den utrikespolitiska och säkerhetspolitiska debatten
            om? Ja, för många svenskar är det obegripligt vad vi politiker,
            framför allt ledande företrädare i svenskt partiliv, håller på
            med.
          </note>
          <note n="50a69832">
            Man kan lätt få ett intryck av att Sverige skulle utsättas för
            allvarliga hot. Sanningen är den att Sverige är ett av de länder
            i världen som är minst utsatta för hot. Det bekräftas från flera
            håll att vi är helt eniga om det över partigränserna.
          </note>
          <note n="296e5798">
            Sverige har ett mycket gott rykte internationellt, som delvis
            har blivit skamfilat just i den här situationen. Men huvudsakligen
            är det välförtjänt, och det beror på att vi har stått utanför
            koloniala intressen.
          </note>
          <note n="0e94b48d">
            Vår viktigaste säkerhetsuppgift i dag är kampen mot förtryck
            och fattigdom, för utveckling och demokrati.
          </note>
          <note n="30392c60">
            Där kan aldrig engagemanget stanna vid Europas gränser, som Carl
            Bildt tycks anse.
          </note>
          <note n="b55c2829">
            Jag ämnar inte diskutera marinzoologiska företeelser - det hör
            inte hemma här. För övrigt saknar jag totalt kompetens på området.
            Men jag måste säga att jag tycker synd om Carl Bildt. Moderatledaren
            har uppenbarligen blivit vilseförd av uppgifter från försvarsmakten.
            Jag förstår det; det är mycket lätt att bli det, och det har hänt
            förr. Vi har exemplet med flygplan och bedömningar av flygfärdighet
            i fråga om
          </note>
          <note n="0092f4d2">
            JAS, där uppenbarligen fler än Carl Bildt har blivit vilseledda.
            Men det vore lätt att tillstå det här misstaget.
          </note>
          <note n="e70c6a02">
            Utrikesministern bekräftar i sitt anförande att den nya definitionen
            av neutralitetspolitiken ligger fast, nämligen neutralitet i händelse
            av krig i vårt närområde.
          </note>
          <note n="5cb8b0b4">
            Vänsterpartiet menar att det förändrade begreppet från 1992 rymmer
            en rad problem. Det är en insvävning, och frågan inställer sig
            genast om vi bara skall vara neutrala i närområdet. Var går gränsen
            för närområdet? Är det Norden och Baltikum? Men vad skall vi säga
            om konflikter i Afrika? Skall vi lägga oss i dem?
          </note>
          <note n="df454e5b">
            Svenska folkets inställning i den här frågan är mycket tydlig.
            Enligt en nyligen genomförd undersökning, som redovisades i DN
            i förra veckan, anser
          </note>
          <note n="e0c45db1">
            70 % av svenska folket att det gamla begreppet, dvs.
          </note>
          <note n="8065fab9">
            att "Sverige bör i fredstid föra en alliansfri politik, syftande
            till neutralitet i krig", bör ligga fast. Dessutom är det bara
            15 % som vill att Sverige skall söka medlemskap i NATO.
          </note>
          <note n="5d5cc34e">
            Vänsterpartiet delar Centerpartiets uppfattning på den här punkten.
            Det gamla begreppet duger, och det är det som en överväldigande
            majoritet av svenska folket vill se.
          </note>
          <note n="5c333475">
            Regeringen framhåller att Sverige inte eftersträvar medlemskap
            i vare sig NATO eller VEU. Men vad innebär "aktivt observatörskap"
            i VEU, Lena Hjelm-
          </note>
          <note n="30744e1c">
            Wallén? Nog blir det motsägelsefullt när man säger att "Sverige
            står utanför alla militära allianser".
          </note>
          <note n="92ed6649">
            Det är bra att utrikesministern klargör att neutralitet inte
            innebär likgiltighet. På den punkten finns det en klar missuppfattning
            från Moderaternas och Carl
          </note>
          <note n="aae9154f">
            Bildts sida, tycker jag. För Vänsterpartiet står det fullt klart
            att svensk neutralitet inte innebär vare sig likgiltighet eller
            passivitet.
          </note>
          <note n="942ed168">
            Regeringens vidgade säkerhetsbegrepp är bra. Vi tror att det
            är klokt att konstatera att säkerhet är något mer och kvalitativt
            annorlunda än militär säkerhet.
          </note>
          <note n="4473d23a">
            Men även här finns en dubbelhet hos regeringen.
          </note>
          <note n="83699440">
            Betydelsen av förebyggande insatser har betonats vid flera tillfällen
            tidigare, liksom här i dag. Alla de insatser vi gör runt om i
            världen kan leda till utveckling och rättvisa, och de bör samtidigt
            ses som en investering i säkerhet. Men hur är det i verkligheten?
          </note>
          <note n="8c8ca99a">
            Vi gör en viktig insats genom de fredsbevarande trupperna i f.d.
            Jugoslavien. Det finns i och för sig mycket kritik mot FN och
            en hel del av truppernas insatser, men just de svenska och nordiska
            truppernas beteende har enligt vad alla omvittnat varit gott.
            I
          </note>
          <note n="f75dcc68">
            mina ögon är detta den viktigaste insats som det svenska försvaret
            gör över huvud taget för säkerheten i Sverige och i världen. Desto
            märkligare är det att den insatsen inte betalas av det militära
            anslaget utan bekostas av UD. Över 40 miljarder i anslag går till
            försvaret och mindre än en tredjedel till bistånd. Det är den
            omvända fördelningen som borde gälla, om vi vill skapa säkerhet
            i världen.
          </note>
          <note n="7eb52a15">
            För Vänsterpartiet är det självklart att vi måste stå fast vid
            enprocentsmålet. Vi har svårt att förstå att regeringen kan försvara
            att biståndsanslagen har utsatts för en frysning. Det innebär
            ju besparingar i jämförelse med anslagen till just försvaret.
            Det finns många exempel på hur den nedskärningen drabbar.
          </note>
          <note n="e9d460f3">
            Man kan också peka på det absurda i att frivilliga försvarsorganisationer
            inte får vidkännas någon som helst frysning av sina anslag samtidigt
            som fredsorganisationer däremot får det.
          </note>
          <note n="53ac1177">
            Just biståndsfrågorna uppfattar jag som de centrala i vår utrikespolitik.
            Det anslag med kvinnoperspektiv som har förts in i biståndet som
            ett sjätte biståndsmål välkomnar Vänsterpartiet. Men problemet
            med de minskade anslagen kvarstår - jag måste understryka det.
            Jag tycker också att barnperspektivet fattas i biståndspolitiken.
            Hur ungdomar kan spela en viktigare roll har Vänsterpartiet lyft
            fram i flera motioner.
          </note>
          <note n="507441ae">
            Där menar jag att det brister hos regeringen. Detsamma gäller
            en satsning på funktionshindrade. Som Lena
          </note>
          <note n="6145198c">
            Hjelm-Wallén sade behöver vi bygga upp länder som
          </note>
          <note n="ebada7f0">
            Angola och Moçambique efter kriget, men inte heller där har regeringen
            kunnat satsa ordentligt med pengar på grund av nedskärningen.
          </note>
          <note n="43f3208e">
            För Vänsterpartiet är det helt klart att biståndet kan effektiviseras.
            Vi har inga invändningar mot att myndigheterna slås ihop till
            en, och vi tycker att det är mycket lämpligt att SIDA flyttar
            till Rinkeby.
          </note>
          <note n="07946692">
            Vi är många som minns löftena om svenskt agerande i EU inför
            folkomröstningskampanjen. Lena
          </note>
          <note n="5025f6bb">
            Hjelm-Wallén tog nu upp frågan om regeringskonferensen 1996 och
            sade att det svenska ställningstagandet måste grundas på en bred
            offentlig debatt. Det är bra, men Sverige är väldigt sent ute.
            Det var först häromveckan som regeringens ansvarige utsågs, och
            arbetet har alltså inte alls kommit i gång.
          </note>
          <note n="6c051c07">
            Det finns naturligtvis positiva exempel på hur
          </note>
          <note n="888a8300">
            Sverige agerar i EU. Jag tänker t.ex. på jordbruksministerns
            envisa kamp för bättre och humanare fraktvillkor för slaktdjur.
            Jag hoppas att hon kommer att vinna den kampen i EU.
          </note>
          <note n="42e6e33f">
            Ett annat exempel är att EU-parlamentet har vägrat Turkiet att
            komma med i en tullunion med hänvisning till problemen där med
            mänskliga rättigheter.
          </note>
          <note n="c6aea212">
            Varför intog inte Lena Hjelm-Wallén samma ståndpunkt? Hur kan
            Lena Hjelm-Wallén undgå att stå på
          </note>
          <note n="1ca51729">
            EU:s sida på det området?
          </note>
          <note n="d6dfc053">
            På många andra områden finns det anledning att konstatera att
            farhågorna har förverkligats i mycket större utsträckning än vad
            vi på nej-sidan kunde förutse. Det gäller t.ex. biståndet inom
            EU, som är långt mer byråkratiskt och svårt att påverka än vad
            våra egna biståndsbyråkrater kunde föreställa sig. Vi har livsmedelsbiståndet
            som är 20 % och som snarast gynnar jordbruksnäringen i EU-länderna.
            Vi har
          </note>
          <note n="e7382c35">
            Loméavtalet, som bygger på koloniala relationer. Vi i
          </note>
          <note n="15638ce8">
            Vänsterpartiet menar att det finns oerhört mycket som måste ändras
            inom EU.
          </note>
          <note n="9c00bd5c">
            Ett förslag gäller EU-parlamentets enorma kostnader för byråkratin
            på grund av att den är uppdelad på två platser i Europa. Varför
            inte ha det antingen i
          </note>
          <note n="640921f4">
            Bryssel eller i Strasbourg?
          </note>
          <note n="098881ad">
            Ett annat EU-problem som vi först nu har riktigt förstått gäller
            den nya klassen - nomenklaturan, skulle man väl kunna kalla den
            - som har enorma löner och förmåner; det gäller både tjänstemän
            och politiker.
          </note>
          <note n="547a8f87">
            Inte var det väl det som ja-sidan eftersträvade, och hur tänker
            regeringen agera för att ändra på det förhållandet?
          </note>
          <note n="c5b26d7a">
            Jag vill också gärna veta hur det blir med de dubbla vetona i
            försvarsfrågorna. Anslutningen som observatör till VEU ger fel
            signal. Och så har vi utspelet från Maj-Lis Lööw och Margaretha
            af Ugglas, som vill avskaffa vetorätten när det gäller utrikespolitiken.
            Är regeringen med på de noterna?
          </note>
          <note n="a08406f4">
            EU finns, och Sverige är med där. Som medlem måste Sverige agera
            mycket aktivt mot centralism och överstatlighet. Drottning Kristina
            jämförde i en postum intervju i DN den 14 januari 1995 EU:s makt
            med påvedömets under hennes sekel. Inte heller där var öppenhet
            eller demokrati några framträdande inslag. Däremot kanske beslutsprocessen
            var litet kortare. Inför regeringskonferensen 1996 måste Sverige
            driva på i EU för ökad demokrati och öppenhet.
          </note>
          <note n="9e4b4bd3">
            Reformeringen av FN är nödvändig. Ingvar Carlsson och Shridath
            Ramphal har kommit med en mycket intressant rapport. Där finns
            ett flertal förslag, exempelvis om minskade militärutgifter, om
            en permanent domstol för att döma krigsförbrytare och inte minst
            om att inordna Världsbanken och övriga Bretton
          </note>
          <note n="ee686a5b">
            Woods-institutioner i FN-systemet. Jag hoppas att alla de här
            förslagen blir föremål för en ordentlig diskussion på ett brett
            plan i Sverige och att många av dem kan genomföras.
          </note>
          <note n="19df6e0e">
            När det gäller FN och Sveriges agerande vill jag konstatera att
            vi nu inför konferenserna i Köpenhamn och i Peking kan se problem
            med att Sveriges uppfattning skall inordnas under EU:s. Våra möjligheter
            att driva en självständig politik är mycket begränsade.
          </note>
          <note n="fe8cd3d0">
            Lena Hjelm-Wallén tog upp kränkningar av de mänskliga rättigheterna
            på flera ställen på jorden. Det är välkommet med tanke på regeringsförklaringen
            från oktober 1994, där frågan om mänskliga rättigheter över huvud
            taget inte behandlas. Andra har varit inne på frågan om Bosnien.
            På den punkten efterlyser jag för Vänsterpartiets räkning ett
            mycket klarare ställningstagande. Vi måste klargöra att Bosnien-
          </note>
          <note n="3a8bd2dd">
            Hercegovina skall överleva som nation och att vi inte accepterar
            en uppdelning i etniska nationer.
          </note>
          <note n="9257b9ca">
            Men det finns många flera platser på jorden där
          </note>
          <note n="0633af92">
            Sverige måste agera tydligare. Det gäller Turkiet, som jag tidigare
            var inne på. Det gäller Colombia, där
          </note>
          <note n="3d5632e5">
            Sveriges intresse huvudsakligen har begränsat sig till de svenska
            medborgare som är fängslade av gerillan.
          </note>
          <note n="578138f3">
            Det är alldeles riktigt - det är Sveriges uppgift att agera för
            att de skall bli frigivna, men vi borde i mycket större utsträckning
            rikta intresset mot de colombianer som i dag lever i ett samhälle
            präglat av våld och politiskt våld.
          </note>
          <note n="473b7bca">
            Jag undrar vad Sverige gör i fallet Mexico. Jag har inte hört
            något fördömande från Sveriges sida av att regeringen i flera
            omgångar har tillgripit vapen för att kväsa indianerna i Chiapasregionen.
            Det är bara förhandlingar som kan lösa problemen, och på den punkten
            måste vår regering vara mycket tydlig.
          </note>
          <note n="db84d010">
            Jag efterlyser svenska initiativ på en rad områden.
          </note>
          <note n="85422395">
            Det finns här ett tydligt sambandet med svensk vapenexport, som
            inte borde förekomma till länder som kränker mänskliga rättigheter
            men som fortsätter med hänvisning till gamla avtal.
          </note>
          <note n="bc4a00b1">
            I fråga om Östeuropa har vi väl alla känt glädje över att muren
            har fallit och att gamla, antidemokratiska strukturer har upphört.
            Men vår glädje har också ersatts av en oro över att ett dåligt
            system är på väg att ersättas av ett annat, med en extrem rovdrift
            på människor och miljö. Här kan Sverige göra mycket viktiga insatser,
            och utrikesministern tog upp en del av dem; de återfinns också
            i den propositionen som kom häromdagen. Men jag tycker att det
            fattas en del saker. Man talar om insatser för handikappade och
            insatser inom folkhälsoarbetet, men det skall inte kosta så mycket
            pengar. Det skall inte heller insatserna mot barnprostitution
            och barnpornografi, där faktiskt Sverige och svenska medborgare
            är inblandade.
          </note>
          <note n="251e8cc4">
            Jag har också undringar över de stora problem som gäller forskningen
            och dräneringen från de före detta östeuropeiska staterna av betydelsefulla
            forskare till västvärlden. Vad gör Sverige i det avseendet? Vi
            bör också mer i detalj diskutera hur det partistöd som regeringen
            har aviserat från svensk sida skall fungera.
          </note>
          <note n="86a9526f">
            Världsbilden är dubbel, vilket flera talare har varit inne. Det
            finns många positiva tecken på förändringar i världen. Händelseutvecklingen
            i Sydafrika har kanske uppmärksammats mest. Men jag tror att det
            är viktigt att framhålla fredsprocessen i Centralamerika och Mellanöstern.
            Vi bör liksom regeringen ta upp kampen mot fördomar mot islam.
            Jag välkomnar detta initiativ. Man visar att hotet från islam
            kommer från de extrema fundamentalisterna och inte från islam
            i sig.
          </note>
          <note n="7d59b98e">
            Fru talman! Vi har ett nytt säkerhetsbegrepp. Låt oss visa vad
            det innebär i praktiken. Vänsterpartiet hävdar att det finns solidaritet
            i Sverige och att den behövs. Vi har faktiskt råd, så länge vi
            kan satsa över
          </note>
          <note n="6f322810">
            40 miljarder på ett militärt försvar. Från UNICEF har man framhållit
            att krig en gång i tiden utkämpades mellan arméer, men att i krigen
            under de senaste decennierna har betydligt fler barn än soldater
            dött eller blivit handikappade.
          </note>
          <note n="de0b8bfb">
            Klyftorna i världen har ökat. Vi har dock möjligheter. UNICEF
            har i en vision visat att det är möjligt att barnadödligheten
            har upphört år 2050 och att vi har en värld i fred. Jag vill framhålla
            att Sverige inte står inför några säkerhetspolitiska hot. Men
            världens fattiga står inför hotet att inte överleva. Det är på
            det området våra krafter skall sättas in.
          </note>
          <note n="1ecabcc7">
            Anf. 7 MARIANNE SAMUELSSON (mp)
          </note>
          <note n="1f6cbeea">
            Fru talman! Riksdagskolleger! Kära åhörare! Regeringens utrikesdeklaration
            innehåller mycket litet av framtidens stora, omvälvande frågor.
            Det gäller såväl de viktiga frågor som togs upp på Riokonferensen
            som de alltmer intensivt nära och viktiga frågorna om
          </note>
          <note n="940fde29">
            EU:s säkerhetspolitik.
          </note>
          <note n="34a3877d">
            Statsminister Ingvar Carlsson har försökt samla partierna till
            en gemensam hållning i säkerhetspolitiken. Men hur skall Ingvar
            Carlsson få till stånd en samsyn om alliansfrihet och neutralitet
            när svenska
          </note>
          <note n="2fcc147d">
            EU-parlamentariker går ut och deklarerar att de vill ta bort
            vetorätten för medlemsländerna när det gäller utrikes- och säkerhetspolitiken?
            Hur skall Ingvar
          </note>
          <note n="ef3c51a4">
            Carlsson uppnå en samsyn när svenska EU-
          </note>
          <note n="12182e65">
            parlamentariker vill ha en gemensam säkerhetspolitik inom EU?
          </note>
          <note n="26ef27cc">
            Konflikten om den svenska säkerhetspolitiken har blivit tydlig
            de senaste veckorna. Den kommer inte att minska. I och med Sveriges
            EU-medlemskap kommer konflikten tvärtom att skärpas. Förutsättningarna
            för en samsyn i säkerhetspolitiken har till synes minskat drastiskt.
            Eller är det en synvilla?
          </note>
          <note n="d2efadb0">
            Är det så att även socialdemokraterna vill ha en gemensam försvars-
            och säkerhetspolitik i EU, men att de just nu diskuterar något
            annat - dvs. ubåtar och brev - för att slippa redovisa sin åsikt?
            Misstanken infinner sig lätt när utrikesministern i sitt tal inte
            redovisar något konkret om regeringens linje inför EU:s regeringskonferens
            1996. Den konferensen skall lägga fast den framtida politiken
            på just de här områdena.
          </note>
          <note n="b1ca2c6d">
            Och varför redogör inte regeringen för den debatt som pågår i
            EU om 1996? Den debatten måste också Sverige delta i.
          </note>
          <note n="8072545b">
            I sitt tal pekar utrikesministern ut en vision - att inom EU
            åstadkomma en "alleuropeisk fredsordning".
          </note>
          <note n="27dba392">
            Men vad, Lena Hjelm-Wallén, innebär detta i konkret politik?
          </note>
          <note n="a3b45033">
            I går sammanträdde EU-parlamentets utrikes- och försvarsutskott.
            Där beslutade en majoritet att inrätta en EU-krigsmakt, att avskaffa
            vetorätten i utrikes- och säkerhetspolitiken och att säga nej
            till neutralitetspolitik inom EU.
          </note>
          <note n="4bc6e4cd">
            Den franska ordföranden betecknade under mötet ett yrkande av
            Maj Britt Theorin om respekt för neutrala länder som "bisarrt"
            och ville först inte ens ta upp det till omröstning. En tysk socialdemokrat
            ansåg att yrkanden som innehåller begreppet "neutral stat"
          </note>
          <note n="ddab7f6a">
            strider mot EU:s stadga och inte alls borde få lov att ställas.
          </note>
          <note n="48e43d24">
            Dessutom tog utskottsmajoriteten ställning för att
          </note>
          <note n="320f57ae">
            EU skall ha en gemensam försvarspolitik, genom att militärpakten
            VEU inkorporeras i EU och att en Europeisk interventionsstyrka
            och en Europeisk vapenbyrå upprättas.
          </note>
          <note n="54fcffcf">
            Utrikesmajoriteten sade också nej till undantag inom utrikes-
            och försvarspolitiken.
          </note>
          <note n="23497878">
            Det blev också nej till att behålla vetorätten för enskilda stater
            på det här området.
          </note>
          <note n="b25dab6d">
            Det är alltså uppenbart att en kraftig majoritet i
          </note>
          <note n="e307c96c">
            EU-parlamentets utrikes- och försvarsutskott står för en linje
            som på flera grundläggande punkter strider mot den svenska regeringens
            deklarationer om vår utrikes- och säkerhetspolitik.
          </note>
          <note n="c6510f5d">
            EU-parlamentet har visserligen inte det avgörande inflytandet
            över EU:s framtida politik, men EU-
          </note>
          <note n="06685e4a">
            parlamentet kommer att ha företrädare med i den grupp som skall
            förbereda regeringskonferensen
          </note>
          <note n="f94e26f8">
            1996. Det kan också vara så att parlamentets uppfattning delas
            av regeringen i många EU-länder. Förmodligen är många av ledamöterna
            företrädare för regeringspartierna.
          </note>
          <note n="fd5e0fd3">
            Den svenska regeringen måste därför vara beredd på att liknande
            förslag som det man i går fattade beslut om läggs fram på konferensen.
            Är regeringen beredd att använda vetot för att stoppa ett sådant
            beslut 1996? Hur ställer sig regeringen i dag till den här utvecklingen?
          </note>
          <note n="284c3771">
            I Dagens Nyheter redovisades en opinionsundersökning om hur svenska
            folket ser på säkerhetspolitiken. Hela 70 % ansåg att det var
            viktigt att Sverige i fredstid för en alliansfri politik syftande
            till neutralitet i krig. Här fanns inte "skall kunna vara", utan
            beskedet var rakt. Svenska folket vill ha en tydlig neutralitetspolitik.
          </note>
          <note n="cd514cb1">
            Det saknas mandat i folkopinionen för ett svenskt deltagande
            i en försvarsallians eller i ett bindande försvarssamarbete. Det
            borde ha varit en självklarhet att den borgerliga regeringen redan
            vid EU-
          </note>
          <note n="c9e6071b">
            förhandlingarna hade deklarerat att man inte tänkte delta i den
            s.k. tredje pelaren med det utrikes- och säkerhetspolitiska samarbetet.
            Så gjorde man från dansk sida.
          </note>
          <note n="a2dd852d">
            Den del som berör det kommande utrikes- och säkerhetspolitiska
            samarbetet måste komma upp till debatt omedelbart. I stället tycks
            förespråkarna för ett medlemskap i unionen undvika att debattera
            de säkerhetspolitiska frågorna. Jag anser att vi har en demokratisk
            skyldighet att ta upp den här debatten och se till att den kommer
            i gång. Det är dags att regeringen redogör för sitt agerande.
            Under de senaste dagarna har vi fått höra att Maj-Lis Lööw, socialdemokrat,
            och
          </note>
          <note n="cf052cf0">
            Margaretha af Ugglas, moderat, uttryckt att de anser att vetorätten
            skall bort. Är det både Carl Bildts och
          </note>
          <note n="a9a9375e">
            Ingvar Carlssons uppfattning i dessa frågor?
          </note>
          <note n="a12fbdac">
            Fru talman! Gäller borttagandet av vetorätten också de områden
            som berör det kommande beslutet inom utrikes- och säkerhetspolitiken?
          </note>
          <note n="99b91124">
            Frågan inställer sig också när såväl Margaretha af
          </note>
          <note n="e15d63cf">
            Ugglas från Moderaterna som Hadar Cars från Folkpartiet i utrikes-
            och försvarsutskottet i går fann sig föranlåtna att markera att
            de inte anslöt sig till Maj
          </note>
          <note n="8f96b014">
            Britt Theorins röstförklaring i enlighet med den svenska regeringens
            officiella neutralitetspolitiska linje. Står Lars Leijonborg och
            Carl Bildt bakom sina partikamraters ställningstagande? Om Moderaternas
            och Folkpartiets linje är att vi skall lämna neutralitetspolitiken
            bakom oss är det lätt att förstå svårigheterna med att få en samsyn.
            Då kan vi kanske lika gärna lägga ner de pågående partiledaröverläggningarna.
          </note>
          <note n="50e8ef78">
            Precis som Lars Leijonborg påpekade ger 1992
          </note>
          <note n="9d40b547">
            års skrivning öppningar för stora förändringar.
          </note>
          <note n="a199675b">
            Miljöpartiet de gröna anser att Sverige även i fortsättningen
            skall vara neutralt i händelse av krig. Formuleringen "skall kunna
            vara" ger upphov till tolkningsproblem när vi redan i och med
            EU-
          </note>
          <note n="253ae75f">
            medlemskapet kan se att partierna agerar olika.
          </note>
          <note n="db9adb67">
            Svenska folket har med en knapp majoritet röstat för ett EU-medlemskap.
            Nu är vi medlemmar. Nu måste regeringen tydliggöra vad medlemskapet
            får för konsekvenser.
          </note>
          <note n="2e98076c">
            Tydlighet och öppenhet måste vara grundläggande i utrikespolitiken.
            Inte minst krävs det av oss politiker att vi för medborgarna redovisar
            var vi står och på vilket underlag vi fattar beslut. På så sätt
            kan vi få både förtroende för och uppslutning kring utrikes- och
            försvarspolitiken.
          </note>
          <note n="e653866a">
            Miljöpartiet menar att Sverige inte än en gång får föra medborgarna
            bakom ljuset. Misstagen från 50-
          </note>
          <note n="c2dacf7a">
            talet skall inte upprepas. Vi skall inte ha en officiell linje
            och en realpolitisk. Trätan mellan Ingvar Carlsson och Carl Bildt
            är ett bra exempel på hur det inte får gå till. Säkerhetspolitiken
            framställs som personliga angelägenheter för Carl Bildt och Ingvar
            Carlsson.
          </note>
          <note n="af953ca7">
            Detta är inte deras ensak. Det är inte ens vi politiker som ensamma
            skall ta ställning och debattera dessa frågor. Den svenska allmänheten
            måste få tillgång till så mycket information som möjligt om det
            som grabbarna diskuterar. Det kräver demokratin. Det krävs för
            vår fortsatta säkerhet.
          </note>
          <note n="1c9f760c">
            Därför, fru talman, bör hemligstämpeln på Emil
          </note>
          <note n="fdd2551e">
            Svenssons rapport om ubåtssamtalen med Ryssland hävas. Det vore
            en bra början på ett nytt klimat i utrikespolitiken i Sverige.
          </note>
          <note n="c89dbca4">
            Fru talman! Regeringen konstaterar att den rika femtedelen av
            världens befolkning i dag är 60 gånger så rik som den fattigaste.
            Detta är visserligen ett insiktsfullt konstaterande, men det borde
            också ha fått konsekvenser i årets budget - konsekvenser som hade
            sett annorlunda ut än de neddragningar som har blivit fallet i
            årets biståndsbudget.
          </note>
          <note n="a1db17ab">
            Utrikesministern konstaterade också att det förebyggande arbetet
            inte var särskilt glamouröst men att det ändå var det viktigaste.
            Vi i Miljöpartiet anser inte att det är rimligt att låta de fattiga
            i tredje världen betala för vårt budgetunderskott, vår utlandsskuld.
            De har faktiskt nog med sina egna skulder. Det är omoraliskt att
            lägga dubbla bördor på dem. Det är fel att jämföra våra lån med
            deras misär.
          </note>
          <note n="e979fded">
            Bland svenskarna finns det i dag en stark biståndsvilja. Enprocentsmålet
            har en stark folklig förankring. Trots detta föreslår regeringen
            en frysning av biståndet. Det innebär ytterligare en procentuell
            försämring av biståndet om det låses vid nominellt värde och BNI
            samtidigt ökar. En stor mängd människor som hade kunnat få del
            av vårt stöd drabbas.
          </note>
          <note n="0e71baf1">
            Fru talman! Sakta kommer Sverige att driva allt längre bort från
            enprocentsmålet. Sverige är på väg att förlora sitt anseende som
            föregångare. Andra länder, t.ex. Holland, hänvisar till Sverige
            när de nu också skär i biståndet. Klyftorna i världen kommer att
            öka ytterligare. Den så viktiga förebyggande verksamheten minskar
            samtidigt som regeringen väljer att inte ens nedrusta i samma
            utsträckning.
          </note>
          <note n="469c7700">
            Från biståndsbudgeten har den del av EU-avgiften tagits som skall
            gå till EU:s biståndsbudget. I praktiken försämrar detta biståndet
            till de fattiga ytterligare.
          </note>
          <note n="1924b6af">
            I budgeten låter det som om vi bara kanaliserar en del av vårt
            bistånd via EU:s biståndsverksamhet. När man tittar litet närmare
            på detta upptäcker man att EU:s biståndsbudget inte utökas. Vi
            har alltså ytterligare försämrat för de allra fattigaste eller
            - som det numera heter - dragit åt svångremmen för dem som inte
            har råd att ha en svångrem.
          </note>
          <note n="1ef07dc7">
            Fru talman! Det känns djupt beklämmande att den svenska solidariteten
            har fått ge vika. Upprätthållandet av enprocentsmålet borde ha
            varit en självklarhet.
          </note>
          <note n="1adb47a0">
            Det är aldrig lönsamt att spara på förebyggande åtgärder.
          </note>
          <note n="a2915a8f">
            Anf. 8 ALF SVENSSON (kds)
          </note>
          <note n="170bfb0a">
            Fru talman! Ibland blir utrikespolitik inrikespolitik. Det finns
            bevis för det. Så har det varit i ett par tre veckor. I tidningar,
            radio och TV har utrikespolitiken nyttjats som ett slags partipolitikens
            kroppsbyggande.
          </note>
          <note n="1552ff93">
            Vi kristdemokrater kan inte tycka att det är annat än dystert
            med utrikespolitiska trätor som dessutom sitter fast i det historiskt
            förgångna. Dagens utrikespolitiska debatt borde självfallet sträcka
            sig framåt, sikta mot sekelskiftet och syssla med morgondagens
            många internationella utmaningar i stället för att i så hög grad
            vara en storm i ett redan sprucket vattenglas.
          </note>
          <note n="6f8f7680">
            Berlinmuren har hackats ner. De baltiska staterna är fria. Warszawapakten
            har fallit sönder och samman. NATO är inte längre sig likt. Europa
            andas med båda lungorna. Väst- och Östeuropa bjuder varandra armen.
            Det kalla krigets debattklimat har inte fog för sig. Demokratin
            har äntligen fått en rejäl chans. Det kan då inte vara något annat
            än den stabila svenska demokratins uppgift att gå före med det
            goda exemplets makt och visa mental och åsiktsmässig mognad i
            utrikes- och säkerhetspolitiska spörsmål. De gångna veckorna har
            inte visat upp den kvaliteten. Jag anser dessutom att svenska
            folket har rätt att ha de anspråken på sina politiker.
          </note>
          <note n="8d860350">
            Fru talman! Enligt vår åsikt behöver vi egentligen inte ägna
            ett enda meningsutbyte åt att stryka under svensk militär alliansfrihet.
            Det torde inte finnas många frågor här i kammaren om vilka det
            råder en så kompakt enighet som just den om svensk militär alliansfrihet.
          </note>
          <note n="386f485b">
            Vi vet från tidigare decennier alltför väl att vårt geografiska
            läge och vår neutrala position mellan
          </note>
          <note n="ff3bd858">
            NATO och Warszawapakten gjorde vårt territorium synnerligen intressant.
            I dag kan vi, och det gör vi, småle åt minkhistorier, men vi bör
            för den sakens skull inte skriva om hela vår säkerhetspolitiska
            historia. Vi vet ju att spionverksamhet och infiltration i flera
            sammanhang har varit omfattande under tidigare år.
          </note>
          <note n="bd8c231e">
            Men säkerhetspolitiken kan inte behöva vara nattstånden, när
            det nu gryr en ny dag över Europa.
          </note>
          <note n="36d78cd1">
            Svensk neutralitetspolitik kan inte enbart se sig i backspegeln.
            Det kommer aldrig, tror jag, dagens unga och morgondagens medborgare
            att tolerera. Jo då, vi vet allihop att det finns orosmoln på
            flera håll i
          </note>
          <note n="56ef2f17">
            Europa, i Mellanöstern, i forna Sovjetunionen, i Afrika och Asien.
            Fred och frihet måste ständigt vinnas.
          </note>
          <note n="781cae27">
            Just därför måste vi syssla med framtiden och se vad länder tillsammans
            kan åstadkomma.
          </note>
          <note n="0f71ac63">
            Sannolikt var vi alldeles för oförberedda på att det kalla kriget
            skulle ta slut. Vi hoppades och önskade hett att det skulle förpassas
            till en förgången tid, men när detta väl skedde visste Europa
            inte riktigt hur situationen skulle hanteras. Det är för att vi
            skall slippa hamna i en framtida villrådighet som säkerhetspolitiken
            måste anpassas efter det faktum att vi lever i ett nytt Europa
            och efter det faktum att historien inte går i repris.
          </note>
          <note n="2190cbd5">
            Vi har olika uppfattningar om EU, men vi kan omöjligt ha olika
            uppfattningar om EU-fädernas intentioner. De var att riva gränsbommar
            för att människor skulle komma närmre varandra. EU var och måste
            få vara en fredsidé.
          </note>
          <note n="6f81f9cb">
            En av Europas absolut största framtida säkerhetspolitiska utmaningar
            är att lyfta de forna kommunistiska staterna upp ur ekonomisk,
            social och miljömässig förslumning. Det säger sig självt att pendeln
            slår ut minst sagt kraftfullt åt höger efter att ha varit uppbunden
            i kommunismen och planekonomin under så många år. Men det ligger,
            tror jag, en stor säkerhetspolitisk risk i att nyliberalism och
            otyglad marknadsekonomi får breda ut sig i det vakuum som havererade
            kommunistiska ekonomier skapat. Sådant leder lätt till att reaktionära
            krafter får luft under vingarna.
          </note>
          <note n="e6286dc5">
            Vi vet att EU:s avsikter är att utvidga österut, och vi ser det
            självfallet som synnerligen viktigt att också
          </note>
          <note n="ad57e170">
            Baltikum snarast möjligt inryms i den europeiska gemenskapen.
            Blotta möjligheten för central- och östeuropeiska stater att komma
            med i en europeisk gränslös gemenskap utgör i sig ett säkerhetspolitiskt
            plusvärde.
          </note>
          <note n="64b9bd0c">
            Fru talman! Jag har mycket svårt att tro att det skulle ha funnits
            en tillräckligt stark och samlad kraft att ta sig an de gigantiska
            uppgifter som det forna
          </note>
          <note n="c52d83d4">
            Sovjetunionen lämnat efter sig om inte EU funnits.
          </note>
          <note n="fad4df81">
            Att Ryssland och Ukraina är i färd med att bygga upp ett frihandelsavtal
            med EU är självfallet fredsskapande för vår vida omgivning.
          </note>
          <note n="8bea3ef2">
            Naturligtvis spelar Sveriges medlemskap i EU en säkerhetspolitisk
            roll. Gemenskap kan aldrig vara detsamma som likgiltighet. Sveriges
            alliansfrihet kan aldrig innebära att vi förpliktar oss att sitta
            med armarna i kors om Europa brinner. Och den som älskar att tolka
            skillnaderna mellan Carl Bildts Baltikumtal och påstående att
            Sverige inte skall kunna vara neutralt om Baltikum anfalls och
            Lena Hjelm-Walléns tal om att Sverige inte skulle förhålla sig
            likgiltigt om
          </note>
          <note n="69af9637">
            Baltikum anfalls, hon eller han kan knappast gå till historien
            som säkerhetspolitikens mest betydelsefulla uttolkare eller exeget.
          </note>
          <note n="44b1d783">
            Låt mig också slå fast, fru talman, att Europagemenskapen skall
            vara en gemenskap och ett samarbete mellan fria och självständiga
            stater. Självständigheten skall inte säljas ut vare sig nu eller
            1996, vare sig det gäller säkerhetspolitik eller annan politik.
            Att samarbeta är inte att uppge sin självständighet. Ingen skulle
            få för sig att hävda att Sverige förlorade sin självständighet
            när Sverige gick med som medlem i FN.
          </note>
          <note n="342ef085">
            Och likväl känner vi alla till att FN:s säkerhetsråd har åtskilliga
            möjligheter att ställa krav på FN:s medlemmar. Ingen skulle heller
            få för sig att påstå att Sverige förlorat sin självständighet
            för att vi deltagit och deltar i samordnade fredsskapande, humanitära
            och militära aktioner runt om på jordklotet. Det må sedan gälla
            insatser i Somalia eller det forna Jugoslavien eller i samband
            med det s.k. Gulfkriget.
          </note>
          <note n="bf542889">
            Att vi i Europa är beroende av varandra och att fri rörlighet
            över gränserna innebär att detta beroende känns än mer naturligt,
            det kan väl ingen förneka. I
          </note>
          <note n="0211158a">
            själva demokratibegreppet, och absolut i den människosyn som
            vi kristdemokrater vill omfatta, ligger dessutom ett ansvarstagande,
            ett engagemang för medmänniskor, och detta upphör inte vid nationsgränser.
          </note>
          <note n="3f1c70cf">
            Fru talman! I detta sammanhang kan jag inte låta bli att uttala
            besvikelse över att Sverige så länge visade sig tafatt när ryssarna
            brutalt gav sig in i Tjetjenien och terroriserade civilbefolkningen
            där. Jag tror att den filttoffelmetodik som utrikesministern då
            använde är helt felaktig. Vi borde för övrigt ha lärt oss av händelseutvecklingen
            i det forna Jugoslavien att det inte duger att vara åskådare i
            första ronden och tro att det går att spela en roll i den andra.
            Åtskilliga bedömare har ju ångrat att man inte gav Belgrad resoluta
            besked omedelbart, när vapenskramlet började och krigsmaskineriet
            satte sig i rörelse där. Skall en våldslavin förhindras, sker
            det inte genom att man ställer sig mitt i backen, det sker om
            bollen som startar de våldsamma krafterna vrids ur handen på den
            som visar sig benägen att kasta, att starta våldet.
          </note>
          <note n="6ba0220e">
            Det är sant att Sverige inte var ensamt om att tveka och humma
            i stället för att ge herrarna i Kreml raka och rena besked. Men
            det är ju i sig ingen ursäkt. Och det hade, menar jag, varit på
            sin plats att driva på övriga medlemsländer i EU och i världssamfundet,
            något som nu inte skulle ha räknats som annat än klokt säkerhetspolitiskt
            internationellt arbete.
          </note>
          <note n="a6c67350">
            Fru talman! En folkomröstning om EU-
          </note>
          <note n="25ab5788">
            medlemskap och vilka omställningar som medlemskapet krävt leder
            lätt till att Europapolitiken blir helt dominerande och att övriga
            globala frågeställningar hamnar i skymundan. Det är verkligen
            att beklaga att
          </note>
          <note n="14dccafa">
            Sverige nu ytterligare drar ner sin utrikesrepresentation ute
            i världen och att detta sker parallellt med att biståndsrelationerna
            med de fattiga länderna mattas.
          </note>
          <note n="ec69ef03">
            Jag förstår faktiskt inte att regeringens representanter fortsätter
            att hävda att enprocentsmålet ligger fast, då ju sanningen är
            att biståndet skall urholkas steg för steg de närmaste fyra åren.
          </note>
          <note n="8536172c">
            Europa är inte världen, och vi får aldrig ett tryggt
          </note>
          <note n="bbb34fb1">
            Europa om vi inte får tryggare relationer mellan det norra och
            södra halvklotet, och det får vi inte med mindre än att man i
            fråga om bistånd och handel ser större global rättvisa som mål.
            Aldrig har vi haft bättre och större insikt om att vi är beroende
            av varandra var på jordklotet vi än bor, aldrig har de internationella
            avstånden varit mindre än i våra dagar. Därför känns det så fel
            att nu snäva in våra internationella perspektiv, så fel att kapa
            angelägna internationella relationer.
          </note>
          <note n="2ff97435">
            Herr talman! Befolkningstillväxt och miljöförstöring är sannolikt
            de största globala säkerhetspolitiska hoten. Lika väl som vi fått
            lära oss att inte enbart tala om statsskuld utan också om miljöskuld,
            behöver vi lära oss att säkerhetspolitik inte enbart har med militära
            strukturer att göra. Häromdagen rapporterades att kineserna nu
            blivit 1,2 miljarder. Skulle denna enorma folkmängd tillägna sig
            hälften av vår livsstil skulle den säkerhetspolitiska debatten
            knappast handla om militärallianser utan om miljöföroreningar,
            och förstås om de spänningar som miljöföroreningarna skapar rent
            militärt. Det är heller inte svårt att förstå att brist på mat
            och dricksvatten kan sätta folk i rörelse, kan uppamma aggressioner
            och hat och kan komma att skapa helt andra säkerhetspolitiska
            konflikter än de som historien möjligtvis rymmer. Om 40-50 år
            - det måste vi kalkylera med - är jordens befolkning fördubblad,
            och ingen tror väl annat än att detta får säkerhetspolitiska konsekvenser.
          </note>
          <note n="2d5a20ba">
            Herr talman! Under flera år har Sverige mycket aktivt tillsammans
            med övriga nordiska länder arbetat för att FN-systemet skulle
            bli mer effektivt till organisation och arbetsformer. För bara
            något år sedan nådde det s.k. nordiska FN-projektet en bra bit
            på väg.
          </note>
          <note n="0f3e3c24">
            Det var inte en nordisk internationell framgång som rönte särskilt
            stor uppmärksamhet i medierna, men den var inte desto mindre ytterligt
            väsentlig och betydelsefull för framtiden.
          </note>
          <note n="64fc3fd8">
            Vi kristdemokrater anser inte att någon möda får sparas när det
            gäller att stärka FN:s roll i det internationella säkerhetspolitiska
            arbetet. Men när nu den bipolära världssituationen inte längre
            existerar, behövs en korrigerande kraft gentemot nationalistiska
            och hegemonistiska tilltag. FN måste därför mer bli en fredsskapande
            kraft. Det räcker inte att rycka ut när eldsvådan är ett faktum.
            FN måste se som sin absolut primära uppgift att vara på plats
            för att förhindra själva utbrottet. Vi vet att FN därvidlag inte
            har varit lyckosamt i alla sammanhang på sistone, men FN är och
            blir självfallet vad vi gör det till. Och det är, menar jag, ett
            oavvisligt faktum att FN inte gavs den styrka och auktorisation
            som borde ha varit naturligt när det kalla krigets dagar var till
            ända.
          </note>
          <note n="a125877a">
            Anf. 9 Utrikesminister LENA HJELM-
          </note>
          <note n="b9850ca0">
            WALLÉN (s)
          </note>
          <note n="c1e0886e">
            Herr talman! Utrikespolitiken famnar mycket, både vad avser länder,
            svårigheter i världen, händelser och liknande. Man kan konstatera
            att det finns stor samstämmighet om analysen av problemen i världen
            och också om vad Sverige bör göra för att komma till rätta med
            de problemen. Därutöver finns det också nyanser i debatten, och
            så skall det vara.
          </note>
          <note n="61cbf57e">
            På ett område är det i dag särskilt mycket inrikespolitisk debatt
            i utrikespolitiken, och det är vad gäller säkerhetspolitiken.
            Det verkar som om Carl Bildt tror att en aktiv svensk utrikespolitik
            skulle ha börjat i och med honom själv. Detta tycks mig något
            historielöst.
          </note>
          <note n="dc852b02">
            Han har härvidlag i hög grad nytta av en mångårig mycket aktiv
            socialdemokratisk politik, där internationalismens fana verkligen
            hölls högt, vilket dock ofta kritiserades av Moderaterna och,
            för att gå litet längre tillbaka i tiden, det forna Högerpartiet.
          </note>
          <note n="1bbe4eaa">
            Att Carl Bildt i dag avslutade sitt tal med att säga att vi bör
            " ta steget från gårdagens ståndaktiga nationalism till morgondagens
            engagerade europé " var ett utslag av denna historielöshet. Sverige
            har under socialdemokratisk ledning alltid i hög grad varit internationalistiskt,
            och vi är i hög grad engagerade européer.
          </note>
          <note n="5dca5aa9">
            Därför tycker vi också att vårt medlemskap i EU
          </note>
          <note n="bdfe99da">
            är en ny och viktig plattform. Vi kommer att göra vad som på
            oss ankommer för att göra EU:s gemensamma utrikes- och säkerhetspolitik
            så effektiv som möjligt.
          </note>
          <note n="a8b06eb7">
            Vi skall därvidlag vara öppna för förändringar och studera olika
            förslag som nu kommer fram om hur detta skall kunna gå till. Men
            utgångspunkten bör vara att utrikes- och säkerhetspolitiken till
            sin karaktär skall vara i huvudsak ett mellanstatligt samarbete.
          </note>
          <note n="5c7d1be6">
            Marianne Samuelsson tar i det här sammanhanget upp frågor om
            en framtida gemensam försvarspolitik.
          </note>
          <note n="84e525c6">
            Hittills tyder inget på att EU-länderna är beredda att ta några
            steg i riktning mot överstatlighet på försvarsområdet. Vi vet
            att ingen medlem kan tvingas in i en försvarsgemenskap. Sverige
            har också för länge sedan klargjort sin politik att stå utanför
            eventuellt försvarssamarbete. Vad vi vill göra är att delta i
            t.ex. fredsbevarande och liknande samarbete, och i det avseendet
            har vi stora möjligheter.
          </note>
          <note n="fbfc7e8f">
            Låt oss se något på visionen om gemensam säkerhet, Olof Palmes
            vision från början av 80-talet. Det pågår en bred och mångfasetterad
            debatt om just detta, och det är viktigt att Sverige konstruktivt
            är med i denna debatt. Men då får man inte göra så som
          </note>
          <note n="edce55be">
            Carl Bildt gör, misstänkliggöra vårt Europaengagemang och vår
            aktiva Europapolitik med hänvisning till att vi vill hålla fast
            vid den militära alliansfriheten och neutraliteten. Det är tvärtom
            så att Sverige har stora möjligheter att på den militära alliansfrihetens
            grund bidra till den alleuropeiska fredsordning som vi alla har
            som vision och eftersträvar.
          </note>
          <note n="2fa82564">
            Vår långa erfarenhet av fredsbevarande och konfliktförebyggande
            insatser investerar vi nu i det europeiska samarbetet. Europas
            institutioner och organisationer bidrar på olika sätt till det
            här arbetet. Jag ser t.ex. OSSE som en viktig organisation med
            unika fördelar. Bl.a. är både Ryssland och USA med i den organisationen.
            Den organisationen har också möjlighet att hantera interna angelägenheter.
            Det är därför som vi har pekat på och framhållit OSSE i samband
            med Tjetjenienkrisen och varit mycket aktiva när det gällt att
            framhålla OSSE:s viktiga roll. Dess begränsning är naturligtvis
            att besluten skall fattas i samförstånd, men denna begränsning
            är också dess styrka, eftersom samtliga medlemsstater enigt ställt
            sig bakom ett normsystem och gjort långtgående politiska åtaganden.
          </note>
          <note n="b3f314db">
            Jag nämnde att vår relation till VEU är ett observatörsskap.
            Jag menar att vi där skall vara aktiva, och med sådan aktivitet
            menar jag det som definieras inom den s.k. Petersbergdeklarationen
            om fredsbevarande insatser, krishantering och humanitära aktioner.
          </note>
          <note n="6a8d1fb4">
            Också när vi deltar i ett visst NATO-samarbete genom PFP är det
            fredsbevarande uppgifter som är aktuellt för oss och ingenting
            annat.
          </note>
          <note n="6ce5a8cf">
            Debatten om säkerhetspolitiken har en framtidsdimension där vi
            i våra bidrag bör vara aktiva och konstruktiva, men det gäller
            också att vara tydlig i den nu gällande säkerhetspolitiken.
          </note>
          <note n="d9c7879c">
            Vi kan i dag konstatera att alla partier önskar att vi skall
            ha en visionär framtoning vad gäller den alleuropeiska säkerhetsgemenskapen,
            att vi skall arbeta konfliktförebyggande osv. Jag tycker att detta
            rymmer mängder av positiv dynamik, men vi står också mitt i nuet,
            och där är Sverige ett militärt alliansfritt land.
          </note>
          <note n="d39894c4">
            Jag hoppas att Alf Svensson har rätt i att det är att slå in
            öppna dörrar att ordentligt och stadigt markera att vi alla är
            överens om denna formulering. Vad vi inte tycks vara överens om
            är uttolkningen av begreppet neutralitet. Om den har det stått
            en debatt sedan
          </note>
          <note n="691031f0">
            1993, då Carl Bildt uttalade att han inte kunde se neutraliteten
            som ett sannolikt val i det konfliktfall i vårt närområde som
            vi skulle kunna föreställa oss.
          </note>
          <note n="d5201be3">
            Han uttalade också att vi inte skulle kunna stå likgiltiga eller
            neutrala, om någon annan medlemsstat i EU
          </note>
          <note n="27fb5ce8">
            hotades. Detta har skapat oklarhet, och det är olyckligt.
          </note>
          <note n="6a914ea8">
            Carl Bildt fortsätter i dag med att framställa neutraliteten
            som en reträttposition.
          </note>
          <note n="2bba5fc0">
            Jag beklagar verkligen det här, och jag hoppas att exempelvis
            Alf Svensson faktiskt försöker förstå att ett uttalande om att
            inte vara neutral är något helt annat än att uttala att man inte
            är likgiltig. Om vi säger att vi inte tror att vi kan vara neutrala,
            förespeglar vi ju länder att vi är beredda att gå in i ett militärt
            engagemang. Det skapar en oklarhet som leder fel, och på det sättet
            undergräver vi också förtroendet för vår säkerhetspolitik.
          </note>
          <note n="fefab705">
            Även om Lars Leijonborg försökte vara lustig med minkar och annat
            och försökte ställa sig vid sidan av debatten, går det inte att
            göra det. Här måste vi alla ta ställning till hur man ser på neutraliteten.
          </note>
          <note n="3e4f884a">
            Det skulle finnas mycket att säga om andra frågor.
          </note>
          <note n="6ea9a984">
            Jag delar Lars Leijonborgs frustration vad gäller
          </note>
          <note n="267d0c58">
            Bosnien. Vi har inga delade meningar i sak. Det är en fruktansvärd
            utveckling. Lars Leijonborg och även
          </note>
          <note n="2148e2d1">
            Eva Zetterberg, tror jag, efterlyste klara ord om att
          </note>
          <note n="02ffd5df">
            Bosnien-Hercegovina skall bestå som nation, men det finns faktiskt
            i deklarationen.
          </note>
          <note n="5a8490b7">
            Jag tror inte att man skall göra politik av lösryckta citat,
            Lars Leijonborg, som ger en snedvriden andemening åt uttalanden
            av politiker, särskilt inte när man accepterar vad jag sade, att
            vi måste se en helhet i utrikespolitiken, och man instämmer i
            att regeringen eftersträvar just den helheten.
          </note>
          <note n="59998374">
            Anf. 10 CARL BILDT (m)
          </note>
          <note n="6a38c701">
            Herr talman! Jag vet inte om det som fru utrikesministern sade
            på slutet var ägnat som ett försök att försvara Pierre Schoris
            hyllning av Fidel Castro genom att sätta in det i ett helhetssammanhang.
            Låt mig bara säga att ju mera av helhetsbilden vi tecknar av
          </note>
          <note n="b7169236">
            Socialdemokratins 80-tal, desto värre blir det.
          </note>
          <note n="28d20a12">
            Fru utrikesministern säger att det var engagemang.
          </note>
          <note n="d5a5c435">
            Ja, det var det, men det var enögt och det var haltande. När
            vi hyllade Sacharov och Solsjenitsyn, hyllade ni Fidel Castro
            och fördömde från denna talarstol dem som vågade tala om demokrati
            i Sovjetunionen. Det var oneutralt. Vi sysslar inte med antisovjetism,
            sade
          </note>
          <note n="afa6319d">
            Socialdemokratin på den tiden. Jag är glad att tillhöra dem som
            sysslade med antisovjetism, och jag tycker synd om dem som aldrig
            gjorde det, för de står där med vanhedern inför historien.
          </note>
          <note n="8863cf84">
            Så till strävan efter samförstånd, om den nu finns, och den skall
            väl finnas. Jag skall ärligt säga att jag efter regeringsskiftet
            strävade efter kontinuitet och samförstånd i utrikes- och säkerhetspolitiken,
            för jag tycker att det ligger ett värde i det. Det skall inte
            dölja debatten, utan den skall finnas i alla fall, men jag gjorde
            det.
          </note>
          <note n="d90ef1ce">
            Det som därefter inträffade är att Socialdemokratin sökte striden.
            Låt mig säga från denna talarstol att det som skedde i samband
            med utrikesnämndens sammanträde förra fredagen eller när det nu
            var - alla utgår ifrån att regeringskansliet medvetet planterade
            selekterad information ur hemliga handlingar hos journalister,
            i avsikt att ta inrikespolitiska poäng - det var, fru utrikesminister,
            en smutsig hantering, som varje regering som menar allvar med
            utrikes- och säkerhetspolitiken bör hålla sig borta från. Denna
            smutsiga hantering påverkar också bilden av den från denna debatt
            dess värre frånvarande statsministern.
          </note>
          <note n="26df8ff3">
            Så till sakfrågorna om neutraliteten och Sveriges roll. Det är
            min uppfattning att vi genom medlemskapet i Europeiska unionen
            har gått in i en annan tid. Vi har lämnat den gamla neutralitetspolitiken
            bakom oss.
          </note>
          <note n="fe615454">
            Det är nu det europeiska engagemanget, och där föreligger en
            skillnad.
          </note>
          <note n="f21342ef">
            Jag säger att i varje konflikt eller krisläge i detta nya Europa
            är det engagemanget, genom framför allt den Europeiska unionen,
            också den Europeiska säkerhets- och samarbetsorganisationen och
            också FN, som är huvudlinjen i Sveriges utrikes- och säkerhetspolitik.
            Vi har en option att i ett yttersta läge, för att värna vårt land
            från kriget, också välja den folkrättsliga neutraliteten.
          </note>
          <note n="dcc16eef">
            Men den som säger att den folkrättsliga neutraliteten är vår
            huvudlinje har att förklara: Vad betyder det i Bosnien? Jag vägrar
            acceptera att vi skall vara neutrala i Bosnien. Och skulle ett
            hot uppkomma mot de baltiska staternas självständighet, så vill
            jag gärna säga från denna talarstol: Aldrig mera 1940! Aldrig
            mera i tysthet acceptera att grannstater och grannfolk ockuperas,
            att vi är tysta och neutrala i decennier och därefter vägrar att
            ens erkänna att de var ockuperade.
          </note>
          <note n="b21d340f">
            Sänd inte signalen, vare sig till de baltiska länder som behöver
            vårt stöd eller till de rödbruna revanschister som alltid kommer
            att pröva sina möjligheter i Ryssland, att Sverige i ett sådant
            läge endast och framför allt och i första linjen strävar efter
            den folkrättsliga neutraliteten!
          </note>
          <note n="31c000b9">
            Det är möjligt att det på denna punkt, som utrikesministern säger,
            finns missförstånd om Sveriges linje. Klara då ut dem, men se
            till att inte hela Sveriges utrikespolitik förvandlas till ett
            stort missförstånd av våra möjligheter och våra uppgifter i det
            nya Europa.
          </note>
          <note n="3ae22c2e">
            Jag menar att vi har viktiga uppgifter och viktiga möjligheter.
            Utrikespolitiken är ju inte ett cocktailparty av allmänna åsikter
            om allting, utan vi måste ha ett antal saker som vi försöker göra.
            Jag sade inledningsvis att det är inte lätt att skriva utrikesdeklarationer,
            för de blir lätt litet smörgåsbord, men jag saknar i alla fall
            en fokusering. Jag saknar en uppgift, jag saknar en vision och
            en mission för Sverige.
          </note>
          <note n="742ddef0">
            En viktig sådan, som jag gärna skulle vilja att vi kunde vara
            ense om, är utvidgningen av den Europeiska unionen till de centraleuropeiska
            och de baltiska staterna. Det är en amärkningsvärt svag formulering
            i utrikesdeklarationen på den punkten.
          </note>
          <note n="f694bb22">
            Låt mig ställa en konkret och tydlig fråga till utrikesministern:
            Kan vi vara överens om att det är en central uppgift för svensk
            utrikespolitik, en av de allra viktigaste under de närmaste åren,
            att arbeta för att de baltiska staterna ges möjligheter till medlemskap
            i den europeiska unionen inom samma tidsramar och på samma villkor
            som de centraleuropeiska länderna? Är vi överens om det, finns
            det ett fokus, en mission och en uppgift, och den tror jag nog
            kommer att uppfylla åtskilligt av fru utrikesministerns tid.
          </note>
          <note n="ed4ed019">
            Sedan vill jag bara ge utrikesministern rådet: Håll er borta
            från smutsig hantering med läckta hemliga handlingar! Det återverkar
            i grunden ytterst på er egen inte bara in- utan också utrikespolitiska
            trovärdighet.
          </note>
          <note n="333af1ba">
            Och tänk efter vad som är Sveriges uppgifter. Det förgångna kan
            vi diskutera i andra sammanhang, och det är inte alldeles hedervärt
            för er det heller. I framtiden har vi en uppgift. Frånsäg er inte
            den, för då är det ju en kastrering av våra möjligheter i det
            nya
          </note>
          <note n="fb8a7fe3">
            Europa.
          </note>
          <note n="181c6d01">
            Anf. 11 OLOF JOHANSSON (c)
          </note>
          <note n="30dd7988">
            Herr talman! Det är nästan så att man känner behov av att begära
            tillåtelse att delta i grälet som har en tendens att komma upp,
            inte med lika stora bokstäver som det har varit de senaste veckorna,
            men ändå. Det ligger där latent under ytan och pyr.
          </note>
          <note n="f3d8812f">
            Låt mig bara deklarera att jag är anhängare av biologisk mångfald
            även i havet, för att avfärda den delen av debatten. Jag tycker
            att vi kan lämna det.
          </note>
          <note n="8582e467">
            Jag tycker att det finns andra saker som är betydligt allvarligare,
            nämligen hur vi talar om våra relationer och våra möjligheter
            att göra en insats, att engagera oss, som om vårt engagemang i
            Bosnien skulle vara beroende av att vi lämnar vår militära alliansfrihet.
          </note>
          <note n="5679c9b6">
            Det handlar ju om att vi skulle ställa oss som part i en konflikt
            - på vilken sida då? Jag tycker att det är en obegriplig och förenklad
            debatt som vi för. Vi har stora möjligheter, och stora skyldigheter,
            att göra en insats i det forna Jugoslavien. Vi gör det också.
            Vår militära alliansfrihet är inget hinder därvidlag och kommer
            aldrig att vara det, i varje fall inte med den politik vi står
            för.
          </note>
          <note n="3d4b3aae">
            Partiledaröverläggningarna om säkerhetspolitiken tillkom, som
            jag sade i min inledning, för att vi skulle diskutera inför den
            europeiska unionens utveckling
          </note>
          <note n="7b288fd3">
            1996 och framåt. Men den fråga som kom att diskuteras vid de
            första mötena var uttolkningen av det säkerhetspolitiska beslutet
            1992. Det är bara att konstatera att det i utgångsläget inte fanns
            någon enighet om uttolkningen. Om det kommer att finnas det återstår
            att se. Det gäller naturligtvis också de frågor som har bäring
            på den europeiska unionen och Sveriges roll i det sammanhanget
            efter 1996. Det är en självklarhet.
          </note>
          <note n="9ddf72b8">
            Låt mig säga att jag uppfattar hänvisningen i regeringsdeklarationen
            på denna punkt till 1992 års formulering som en självklarhet,
            av det skälet att det är riksdagen som har beslutat. Innan man
            har gjort någon ändring är det det gamla som gäller. Däremot kvarstår
            uttolkningsdebatten. Det är helt klart efter denna diskussion
            och efter de partiledaröverläggningar vi har haft.
          </note>
          <note n="9e294e8a">
            Jag tror att det är viktigt, som ett generellt synsätt på säkerhetspolitiken,
            att man inte lämnar något innan det finns något handfast att gå
            till i stället. Det är ett av problemen, att vi befinner oss i
            ett transiteringsskede historiskt sett i Europa, som vi inte har
            sett maken till på decennier. Detta är en självklarhet. Alla längtar
            vi efter gemensam säkerhet. Men den gemensamma säkerheten finns
            ju inte. Nåväl, då har vi anledning att besinna oss och hålla
            fast vid det som ger oss möjlighet till en aktiv insats men samtidigt
            tryggheten, säkerheten. Det är ingen annan som skapar den åt oss,
            om vi inte själva är beredda att göra en insats.
          </note>
          <note n="d1b55c9b">
            Lyckas vi inte skapa en bred enighet får vi konstatera det. Det
            är ingenting som Centern eftersträvar, att vi skall hamna på olika
            meningar om detta. Men i så fall kommer rimligen EU-valet, den
            17 september eller när det nu blir, att bli en fråga om svensk
            säkerhetspolitik. Vi är beredda att ta den diskussionen, men det
            är ingenting att eftersträva. Det vore bra om vi kunde hantera
            den här på det traditionella svenska sättet. Låt mig uttrycka
            den förhoppningen.
          </note>
          <note n="5b5937aa">
            Jag sade i mitt förra inlägg att det finns en del saker som man
            borde ha lyft fram mera i regeringsdeklarationen. Norden tillhör
            dem. Varför är det då så viktigt? Hur påverkar egentligen Sverige
            och andra mindre länder bäst sin omgivning, det internationella
            sammanhanget? Jo, naturligtvis genom att försöka uppamma en gemensam
            hållning här hemma, en nationell hållning, i första hand ett förhållningssätt
            till olika frågor. Men därutöver gör vi det genom att komma överens
            med likasinnade. Vi har stora möjligheter att vara överens med
            i första hand de nordiska länderna. Från den basen har vi möjlighet
            att gå vidare till att finna likasinnade inom EU. De är inte lika
            många. Urvalet är större, men möjligheterna att finna likasinnade
            i alla lägen är inte alltid lika uttalade. Vi kunde se det på
            TV i går, när det gäller en fråga som är självklar i Sverige,
            djurskyddet. Fyra eller fem länder ställer upp. Det borde vara
            en självklarhet för alla länder att ställa upp på att hantera
            djur på ett, jag höll på att säga mänskligt sätt. Men det är det
            inte.
          </note>
          <note n="64191c0c">
            Det är bara ett exempel.
          </note>
          <note n="7aae66ab">
            Därför tycker jag att det är viktigt att vi ständigt lyfter fram
            den enhet som Norden är, betonar dess positiva möjligheter och
            tar vara på dem. Då tycker jag att det är fel signaler som har
            getts från olika håll.
          </note>
          <note n="7e1f4f85">
            Å ena sidan har det sagts att man skall lägga ner
          </note>
          <note n="8b00fa54">
            Nordiska rådet. Å andra sidan har det sagts att man skall dra
            in pengarna innan man har bestämt sig för hur man skall omorganisera
            det nordiska samarbetet.
          </note>
          <note n="17e58358">
            Jag skulle vilja ha en positiv deklaration från utrikesministern
            på den punkten.
          </note>
          <note n="0601d792">
            Anf. 12 LARS LEIJONBORG (fp)
          </note>
          <note n="85e6daf8">
            Herr talman! Jag kände att det var viktigt att reagera mot ett
            par av de något oskuldsfulla formuleringarna i slutet på regeringsdeklarationen,
            där regeringen skriver: "Under senare år har vi lyft fram respekten
            för mänskliga rättigheter som en förutsättning för demokrati."
            Det är viktigt hur man bedömer historien.
          </note>
          <note n="8f2c3da0">
            Det som hände under detta skede får inte hända igen.
          </note>
          <note n="f091e10b">
            Under detta skede hade vi från liberalt håll bl.a. en uttalad
            kritik mot socialdemokratisk utrikespolitik, att den i för liten
            utsträckning stod upp för demokrati och mänskliga rättigheter.
            Denna skillnad är för närvarande i huvudsak undanröjd. Nästa vecka
            invigs exempelvis det valövervakningsinstitut som skall ligga
            i
          </note>
          <note n="007d15a4">
            Stockholm. Jag tror att det kommer att ha en mycket viktig funktion
            för att säkra en demokratisk utveckling i länder som nyligen har
            gått över till demokrati.
          </note>
          <note n="ff87ff2a">
            Jag är glad över att den nya regeringen har fortsatt arbetet
            med att bygga upp detta institut. Initiativet tror jag ursprungligen
            kom från liberalt håll. Men, som sagt, den antydan som finns i
            avslutningen, att engagemanget för demokrati och mänskliga rättigheter
            är en epok som kommer att avlösas av en annan epok där vi engagerar
            oss för någonting annat, är farlig.
          </note>
          <note n="a6d645c0">
            Jag har funderat en del på hur jag skulle ta upp
          </note>
          <note n="f3c5b48e">
            Bosnienfrågan. Utrikesministern säger att man inte skall göra
            politik av Bosnienfrågan, för vi tycker likadant. Jag är övertygad
            om att vi båda känner samma avsky för det som nu händer och gärna
            vill åstadkomma fred och att Bosnien får överleva som självständig
            stat. Det vill jag gärna säga till Lena
          </note>
          <note n="fdba4041">
            Hjelm-Wallén. Ändå är detta en samvetsfråga för mig som politiker.
            När man gör politik av något bör det vara sådant som gör att man
            vinner röster osv. Jag har svårt att tro att denna fråga i den
            meningen är populistisk. För mig är det en samvetsfråga. Jag tycker
            att de historiska parallellerna är så avskräckande, fast de ligger
            ganska nära.
          </note>
          <note n="e7fced91">
            På 30-talet började en diktatur i Europa, nämligen
          </note>
          <note n="ac1ef89e">
            Hitlers, utrota ett helt folk. Då var det inte muslimer utan
            judar som var utsatta för etnisk rensning. Omvärlden orkade inte
            engagera sig förrän ett krig i hela
          </note>
          <note n="54833401">
            Europa var oundvikligt.
          </note>
          <note n="7f01e1ae">
            Ungefär i samma skede som Hitler började med sin utrotning överföll
            en annan diktator i Europa,
          </note>
          <note n="24e1cb94">
            Mussolini, en självständig nation, medlem av Nationernas förbund.
            Då var det inte Bosnien utan Abessinien vars existens skulle upphöra.
            Omvärlden orkade inte engagera sig. För NF innebar oförmågan att
            försvara Abessiniens integritet att hela organisationens auktoritet
            ohjälpligt hade undergrävts.
          </note>
          <note n="9ca43787">
            Jag tror att det finns mycket att lära av dessa historiska paralleller.
            Spridningsriskerna är mycket stora om inte kriget i Bosnien bringas
            till ett slut. Som
          </note>
          <note n="ce423a9f">
            Folkpartiets nyvalda ordförande Maria Leissner har sagt: Lika
            självklart som det har varit för oss liberaler att ställa upp
            för det judiskt dominerade Israels rätt att leva är det att försvara
            det muslimskt dominerade
          </note>
          <note n="4b5a7ebe">
            Bosniens rätt att leva inom säkra och erkända gränser.
          </note>
          <note n="eab5595d">
            Jag vill återigen vädja till den svenska utrikesministern att
            på allt sätt - genom EU, FN och alla sina kontakter med kolleger
            runt om i världen - verka för att omvärlden på effektivast möjliga
            sätt åstadkommer en lösning på situationen i Bosnien och att Sverige
            också är berett att gå före och göra de insatser som
          </note>
          <note n="c71c0f3a">
            FN önskar av oss.
          </note>
          <note n="5cc66dfd">
            Ett ord som förekom på den gamla tiden i den säkerhetspolitiska
            debatten var "finlandisering". Det stod för att länder i västvärlden
            kunde bli alltmer beroende av den kommunistiska sfären. I dag
            står det ordet för det rakt motsatta. I Finland förs en mycket
            mera öppen debatt om säkerhetspolitik än vad som sker i Sverige.
            Jag tycker att det är en oerhört tydlig illustration till att
            vi måste tillåta att denna diskussion också i Sverige förs utan
            en massa fördomar och tyngande krav på att man på varje kommatecken
            måste svära på magisterns ord.
          </note>
          <note n="d8d3f5b7">
            Någon kanske blev uppskrämd över Marianne
          </note>
          <note n="61fc70b5">
            Samuelssons skildring över det som har hänt i Europaparlamentet.
            Man skall ha klart för sig att Europaparlamentets roll i det europeiska
            samarbetssystemet är att vara pådrivande och opinionsbildande
            vad gäller nya samarbetslösningar. Men till sist är ändå inte
          </note>
          <note n="9a672db2">
            Europaparlamentet beslutande i sådana frågor.
          </note>
          <note n="ca43641f">
            Anf. 13 EVA ZETTERBERG (v)
          </note>
          <note n="c5a9a7a9">
            Herr talman! Vi ställde alla många frågor till utrikesministern,
            och jag har förståelse för att det är svårt att svara på alla.
            Men det hade varit intressant att få svar på några frågor, Lena
            Hjelm-Wallén. Jag tänker t.ex. på vad regeringen faktiskt innefattar
            i begreppet
          </note>
          <note n="4e7f1988">
            "närområdet". Var slutar närområdet? Jag tänker på frågan om
            aktivt observatörsskap. Vad är det? Det finns en rad ytterligare
            frågor som jag tycker att det hade varit välkommet att Lena Hjelm-Wallén
            hade kommenterat.
          </note>
          <note n="f49c393a">
            Det utrikesministern i stället gjorde var att ytterligare kommentera
            frågan om Tjetjenien och hur den har varit uppe inom ramen för
            OSSE. Det är naturligtvis väldigt bra. Men jag måste instämma
            i den kritik som har lyfts fram om att Sverige har varit väldigt
            sen i kritiken mot Ryssland. Man kan fråga sig hur synen på Jeltsin
            är. Är han ett hot eller en garanti för demokrati? När nu Sverige
            äntligen har insett att det handlar om mycket grova övergrepp
            mot mänskliga rättigheter och sätt att lösa konflikter som är
            helt oacceptabla är det dags att handla med besked.
          </note>
          <note n="6eed9559">
            Carl Bildt uppehåller sig återigen vid vad som har sagts i Utrikesnämnden
            och i partiledardebatter som har varit interna. Jag måste igen
            fråga: Är det verkligen av den betydelsen att det skall diskuteras
            där? Jag menar att Carl Bildt själv gör sig skyldig till precis
            samma misstag som han anklagar regeringen för, nämligen att föra
            debatten på en låg nivå.
          </note>
          <note n="d25d5fe4">
            De frågor jag ställde och tog upp om att neutralitet skulle vara
            samma som likgiltighet, passivitet eller t.o.m. tystnad förbigår
            Carl Bildt själv med tystnad.
          </note>
          <note n="494b83e5">
            För så är det naturligtvis inte. Vi som vill stå för ett neutralitetsbegrepp
            är naturligtvis inte inne på att det skulle handla om varken likgiltighet,
            passivitet eller tystnad. Där har vi kanske frågan om aktiv neutralitet,
          </note>
          <note n="d68dc877">
            Lena Hjelm-Wallén.
          </note>
          <note n="619dc831">
            Jag måste också konstatera att min kritik mot Carl
          </note>
          <note n="f6aa87e6">
            Bildt vad gäller fokuseringen på Europa och att det bara är Europa
            det handlar om när vi talar utrikes- och säkerhetspolitik tyvärr
            blev bekräftad i det andra inlägget från Carl Bildt. Där framgick
            det med all tydlighet att den önskade fokuseringen enbart skulle
            handla om europeiska förhållanden. Det är bara att konstatera
            att det är Europa som gäller för Moderaterna. Övriga världen får
            klara sig bäst den vill.
          </note>
          <note n="a14ed323">
            Jag vill göra en liten randanmärkning: Från Vänsterpartiet har
            vi drivit frågan om köns- och klassperspektiv på olika frågor.
            Även regeringen har ställt sig villig till att tala om jämställdhetsperspektiv.
            Var det en slump att Carl Bildt valde att tala om "kastrering"
          </note>
          <note n="d8afff80">
            av nya möjligheter? Det finns ju andra ord att beskriva detta
            med.
          </note>
          <note n="c5df7c64">
            Herr talman! Jag vill återvända till några av de frågor som tas
            upp i regeringsdeklarationen. Det gäller de ökande klyftorna i
            världen, som Lena Hjelm-
          </note>
          <note n="521928ca">
            Wallén mycket riktigt har tagit upp. Men jag vill understryka
            att insikten inte har gällt praktiken. Vi var inne på just detta
            tidigare. Biståndet har minskat, och vårt engagemang har rent
            praktiskt och mätt i summor minskat. Det går inte att komma ifrån
            detta. Jag tycker att det är en skam, och det motsäger regeringens
            nya säkerhetsbegrepp.
          </note>
          <note n="a295c515">
            Jag vill också hinna in på någon ytterligare fråga.
          </note>
          <note n="3c3a3f03">
            Lena Hjelm-Wallén tar i regeringsdeklarationen upp frågan om
            vidgad tolerans och flyktingfrågan. Jag vill kort beröra dem.
            Det är inte så länge sedan vi här i riksdagen, den 17 januari,
            samfällt hyllade Raoul
          </note>
          <note n="497cba3d">
            Wallenberg. Det gjorde vi rätt i, eftersom det finns all anledning
            att hylla Raoul Wallenberg och hans insatser för flyktingar under
            andra världskriget. Men vi måste dra slutsatser av det han stod
            för och av det som händer i vår värld i dag, där miljoner människor
            tvingas på flykt och där Sverige inte alls spelar den progressiva
            roll som man skulle önska. Det avvisas ju dagligen människor från
            vårt land som har befogade skäl att stanna. Nyligen har regeringen
            fattat beslut om att avvisa bosnien-kroater till en mycket oviss
            framtid. Löftena om garantier tycks vara mycket ihåliga. Vi har
            också visumtvång för bosnier, vilket motsäger vår inställning
            till att stödja Bosnien-
          </note>
          <note n="10c33b60">
            Hercegovina som stat. Vi har frågan om peruaner, där det görs
            mycket anmärkningsvärda utvisningar.
          </note>
          <note n="61e00eb7">
            Detta, och det förhållande att Sverige fortsätter med krigsmaterielexport
            till länder som uppenbarligen bryter mot mänskliga rättigheter,
            står i mycket stark kontrast till det man själv säger sig vilja
            värna om i utrikesdeklarationen.
          </note>
          <note n="349dabe4">
            Jag vill också till slut beröra frågor om svenska minor. Lena
            Hjelm-Wallén lyfte fram hur Sverige kraftfullt agerar i världen.
            Det tycker jag är väldigt bra, och det skall vi fortsätta med
            trots att stödet från andra stater hittills inte varit så stort.
            Men jag menar att även detta blir något ihåligt när man från svensk
            sida inte har accepterat ett ensidigt svenskt upphörande med att
            förvara minor och att inom försvarsmaktens värld ändå anse att
            svenska minor måste finnas kvar utifrån risken för ett anfallskrig
            mot Sverige.
          </note>
          <note n="335f3bb2">
            Detta går inte ihop, Lena Hjelm-Wallén. Jag hoppas att ni från
            den utrikespolitiska sidan skall kunna förmå den försvarspolitiska
            sidan att inse att vårt budskap i världen vad gäller minor måste
            hänga ihop.
          </note>
          <note n="25b2cf4b">
            Anf. 14 MARIANNE SAMUELSSON (mp)
          </note>
          <note n="fec2b045">
            Herr talman! Lars Leijonborg avslutade med ett konstaterande
            som jag tycker var värt att spinna vidare på, nämligen att Europaparlamentets
            roll är att vara pådrivande men inte beslutande. Visst är det
            så. Men är det då inte särskilt angeläget att vi här hemma vet
            var våra partirepresentanter som sitter med i dessa icke-beslutande
            men just pådrivande församlingar står? Det är mycket intressant
            att konstatera att Folkpartiets, Moderaternas och Socialdemokraternas
            representanter inte var ense om den svenska säkerhetspolitiken
            vid Europaparlamentets utrikes- och säkerhetspolitiska sammanträde.
            Man gjorde en röstförklaring där man talade om något annat. Men
            här, i den utrikespolitiska debatten, får vi inte reda på ett
            enda ord om var partierna står utrikespolitiskt eller snarare
            inrikespolitiskt i EU-unionen när det gäller det kommande försvarssamarbetet.
            Det kan gå mycket snabbt.
          </note>
          <note n="48d142ff">
            Man är ju inte politiker bara för att driva debatt. Man vill
            faktiskt också ha litet makt. Det är en anledning för mig att
            tro att den här parlamentariska fördelningen, att en klar majoritet
            i Utrikes- och säkerhetspolitiska kommittén är för en gemensam
            försvarsmakt också innebär att man har en klar majoritet med sig
            även i de kommande regeringsförhandlingarna. Det skulle vara mycket
            märkligt annars, faktiskt.
          </note>
          <note n="3b39cf85">
            Men det är möjligt att Folkpartiet om det företräder Sverige
            som regeringsrepresentant står för en helt annan linje än man
            gör som parlamentariker där nere.
          </note>
          <note n="181966b7">
            Jag vet inte. Men jag tycker att det vore klädsamt om vi kunde
            få någon form av svar på var de svenska parlamentarikerna i dag
            står i dessa för oss och för vår framtid så stora och avgörande
            frågor.
          </note>
          <note n="2ac8c8ee">
            Vår utrikesminister säger att det är för tidigt och att det inte
            är aktuellt just nu. Men det är faktiskt
          </note>
          <note n="7b792116">
            1995. År 1996 skall regeringsförhandlingarna sättas i gång. Om
            man inte är tidigt ute vet jag som miljöpartist att det hinner
            hända förfärligt mycket innan man får i gång debatten, opinionen
            och påtryckningar på de frågor som man tycker är viktiga.
          </note>
          <note n="3bd103f1">
            Jag minns hur ja-sidans politiker under EU-
          </note>
          <note n="5eef4084">
            debatten just sade att det var för att kunna påverka som man
            ville bli medlem i den europeiska unionen.
          </note>
          <note n="c122f822">
            Då tycker jag att det vore klädsamt om vi i den här kammaren
            fick reda på vad det är man tänker påverka när det gäller utrikes-
            och säkerhetspolitiken inom EU
          </note>
          <note n="0a0bcaa8">
            och vad politiker i framtiden avser att trycka på.
          </note>
          <note n="a0a9a01c">
            Jag fick t.ex. inget svar på om man tänkte använda sig av vetorätten
            för att förhindra att tvingas vara med i ett försvar. Än så länge
            finns den kvar, såvitt jag vet.
          </note>
          <note n="3fddef96">
            Men det är klart, ligger man inte på, är man inte vaksam och
            inte driver debatten kan det hända mycket.
          </note>
          <note n="cfe4a78f">
            Plötsligt finns bara inte saker längre.
          </note>
          <note n="fc92d9e5">
            I regeringens utrikespolitiska redovisning finns en formulering
            som jag har reagerat på: "Sverige eftersträvar inte medlemskap
            i vare sig NATO eller Västeuropeiska unionen, VEU." Vad står ordet
            eftersträvar för? För mig är det precis lika otydligt som
          </note>
          <note n="73796a8e">
            "skulle kunna" beträffande neutralitetspolitiken.
          </note>
          <note n="33cf7f5c">
            Det finns mycket här i livet som man inte har eftersträvat, men
            plötsligt har man varit där ändå. Det händer faktiskt att man
            måste motarbeta vissa saker för att inte hamna där man inte vill
            hamna.
          </note>
          <note n="bda5e396">
            Jag skulle gärna se en liten förklaring till vad just
          </note>
          <note n="22bae847">
            "eftersträvar" står för egentligen. Är den socialdemokratiska
            neutralitets- och allianspolitiken på glid? Står inte regeringspartiet
            längre för detta som 70 % av svenska folket står för? Man kanske
            i likhet med
          </note>
          <note n="fe775dca">
            Moderaterna, Folkpartiet och jag tyckte att kds ganska tydligt
            talade om detta anser att det där väl inte var så viktigt. Vi
            kanske inte hade så stor betydelse. Ja, ja, så småningom händer
            det väl någonting som vi inte bestämmer över i dag, vi kommer
            väl att vara med ändå.
          </note>
          <note n="20045d7b">
            Jag tycker att den här debatten måste komma i gång. Vi måste
            ta aktivt ansvar för att inte svenska folket skall stå inför ett
            beslut som de inte har någon som helst möjlighet att aktivt vara
            med och påverka.
          </note>
          <note n="b92922a9">
            Jag skulle också ha velat hinna med litet grand kring det som
            jag tycker är de viktiga internationella frågorna: biståndsfrågorna,
            vår internationella solidaritet och vårt samarbete inom FN, där
            Sverige fortsättningsvis måste vara pådrivande.
          </note>
          <note n="da7dd3c4">
            Anf. 15 ALF SVENSSON (kds)
          </note>
          <note n="56ea056d">
            Herr talman! Jag tycker att det är mycket positivt att regeringens
            utrikesdeklaration tar upp en del resonemang om att respekten
            för mänskliga fri- och rättigheter måste stärkas. Jag skulle vilja
            uppehålla mig några minuter vid just synpunkter runt detta.
          </note>
          <note n="76d4c4c6">
            Vi vet att runt om på jordklotet råder snarare förakt för människans
            fri- och rättigheter än respekt.
          </note>
          <note n="6d1c4bf5">
            Barn terroriseras, drivs till att vara soldater i de blodigaste
            bataljer. Barn tvingas att som livegna, som slavar utföra arbetsuppgifter
            av sådant slag och i sådana miljöer att deras hälsa knäcks och
            livet berövas dem. Barn säljs till prostitution och nyttjas som
            slit-och-släng-vara. Barn får utgöra reservdelslager.
          </note>
          <note n="4a62aef5">
            De får organ bortopererade för att man skall erhålla friska transplantat
            till välbärgade och betalningsstarka figurer.
          </note>
          <note n="1df7870b">
            Kvinnor förtrampas och hunsas på många håll i världen. Kvinnor
            berövas brutalt sin integritet. De får sämre mat, sämre utbildning
            och de betraktas som egendom som man hanterar på det mest vedervärdiga
            sätt.
          </note>
          <note n="20ed561a">
            Människovärdet är relativiserat på många håll i världen. Minoriteter
            drivs från gård och grund, förtrycks och mördas på många håll,
            också i Europa.
          </note>
          <note n="a1d9337e">
            Antisemitism och religionsförföljelser är vanliga.
          </note>
          <note n="46f21aed">
            Herr talman! Är det något som det är rimligt att lyfta fram är
            det krav på omutlig respekt för mänskliga fri- och rättigheter,
            på varje individs rätt till ett värdigt liv.
          </note>
          <note n="095398ea">
            Jag gissar att en hel del av oss såg bildsviten i Expressen häromdagen.
            Det var bilder som visade hur en ung pojke fick högerhanden avskuren
            och vänsterfoten avhuggen för att han stulit en schal för några
            kronor. Lagen som beslutsfattarna följde påbjöd det straffet.
          </note>
          <note n="9621e96b">
            Herr talman! I samband med Nürnbergrättegångarna fanns det de
            som gjorde gällande att de som fullföljt det nazistiska vanvettet
            enbart hade följt lagarna. Det var sant. Men det godtogs som bekant
            självfallet inte som försvar.
          </note>
          <note n="b38a5d02">
            Respekten för mänskliga fri- och rättigheter, respekten för individens
            integritet, rätt till liv och hälsa får ingen, absolut ingen nation
            eller religion eller tradition eller vad det vara månde kränka
            eller sätta sig över. Detta är en etisk regel som följer människan
            oberoende av ras, kön, ålder, religion, kultur, m.m.
          </note>
          <note n="8866408b">
            Men vi skall inte tro att denna etiska regel lever i lufttomma
            rum. Vi skall inte inbilla oss att dess rötter får sin näring
            i vilken jordmån som helst. Respekten för mänskliga fri- och rättigheter
            måste ständigt vinnas och det är i det arbetet, i den kampen vi
            skapar de motkrafter mot rasism, antisemitism, förnedring och
            förakt för medmänniskor som måste skapas.
          </note>
          <note n="773f850e">
            För oss kristdemokrater är det mångkulturella samhället en självklarhet.
            Pluralism och demokrati är oskiljaktiga. Men det behöver faktiskt
            understrykas att respekten för oliktänkande aldrig kan leda till
            att vi tolererar att de mänskliga fri- och rättigheterna kränks
            vare sig i vårt eget Sverige, på skolväsendets område eller i
            andra sammanhang, utrikespolitiskt eller i biståndspolitiska sammanhang.
          </note>
          <note n="27b245b3">
            Herr talman! För att klara av att verka för dessa för oss alla,
            hoppas jag, så självklara etiska ställningstaganden krävs att
            vi känner vår egen identitet. Här handlar det inte om neutralitet.
            Det gäller vår egen demokratiska tradition, vår egen etiska förankring,
            att vi tillstår vår egen påverkan från kristendom och västerländsk
            humanism. Det är först då vi har kraft nog att finnas på de internationella
            barrikaderna i kampen för medmänniskors fri- och rättigheter.
          </note>
          <note n="ab0fc953">
            Herr talman! Jag ville så gärna få understryka detta. Var det
            någonting jag fick med mig under de tre åren som bistånds- och
            människorättsminister var det just ständiga upplevelser av hur
            mänskliga fri- och rättigheter kränks, inte minst så att barnen
            och kvinnorna kommer i kläm.
          </note>
          <note n="b41cf36a">
            Herr talman! Kampen för mänskliga fri- och rättigheter måste
            vara en av de viktigaste visionerna för vår utrikespolitik, att
            stärka respekten för dessa etiska värden.
          </note>
          <note n="9f0fce2c">
            Anf. 16 Utrikesminister LENA HJELM-
          </note>
          <note n="b9850ca0">
            WALLÉN (s)
          </note>
          <note n="1eef314a">
            Herr talman! Låt mig först säga att socialdemokratin alltid har
            haft ett mycket starkt internationellt engagemang för en rättvis
            och demokratisk värld. Det har gällt alltifrån Hjalmar Branting,
            Tage Erlander,
          </note>
          <note n="a5137faf">
            Olof Palme till Ingvar Carlsson. Kampen för dessa värden har
            gällt såväl i u-länder som i östblocket.
          </note>
          <note n="6be9fc1c">
            Jag accepterar inte anklagelser mot socialdemokratin i det avseendet.
            Här har vi en historia som vi kan vara stolta över. Om man skulle
            börja vrida och vända på en del uttalanden från andra partiföreträdare
            i historien tror jag att det finns mycket att ta fram i det gamla
            Högerpartiet och också i övriga borgerliga partier, för att inte
            tala om Vänsterpartiet.
          </note>
          <note n="ad6b0b49">
            Carl Bildts höga tonläge gör det svårt med konstruktiva samtal.
            Det talas här om läckage från regeringskansliet som skall vara
            smutsigt. Jag vill här klargöra att varken statsministern, jag
            eller våra medarbetare har deltagit i något sådant. Man erinrar
            sig talesättet om att när argumenten är svaga så höjs rösten.
            Carl Bildt lever på sitt sätt upp till detta.
          </note>
          <note n="a731081a">
            Det som diskuterats är att Carl Bildt som statsminister skrev
            ett brev till president Jeltsin i maj 1994.
          </note>
          <note n="fcc3e802">
            Det brevet hemlighölls för andra partier och naturligtvis för
            oppositionen. Det handlade om ubåtskränkningar och misstankar
            mot Ryssland i de avseendena.
          </note>
          <note n="1ba13e03">
            Det här brevet tyckte vi när vi kom i regeringsställning och
            fick se det att det var naturligt att Utrikesnämnden fick reda
            på. Ett sådant brev hör faktiskt hemma i Utrikesnämnden. Det var
            naturligt att det skedde i samband med att ÖB:s rapport om ubåtsincidenter
            redovisades för nämnden. Detta är statsministerns och min del
            i denna fråga.
          </note>
          <note n="80d7bbfc">
            Så till neutraliteten. Där håller jag helt med vad
          </note>
          <note n="4bc0926e">
            Olof Johansson sade om Carl Bildts konstiga analys av vad vi
            skulle kunna göra i Bosnien. Vi gör stora insatser i Bosnien i
            dag, samtidigt som neutralitetspolitiken gäller. Den sätter inga
            begränsningar för oss i det avseendet.
          </note>
          <note n="21507fd5">
            Jag vet inte om jag missuppfattade vad Carl Bildt sade. Jag hoppas
            inte det. Han menade att det möjligen hade uppstått missförstånd
            i Baltikum om hans uttalande och att det i så fall borde rättas
            till. Det skulle vara väldigt bra om det var det han avsåg.
          </note>
          <note n="6e5bc1ef">
            Just det att han ifrågasatte neutraliteten i förhållande till
            Baltikum har uppfattats som förespeglingar för ett svenskt militärt
            engagemang. Det är olyckligt att sådana missuppfattningar kan
            komma till stånd, eftersom det inte stämmer överens med svensk
            politik.
          </note>
          <note n="0e9d6e04">
            Det finns ingen grund för detta.
          </note>
          <note n="c8be7852">
            Jag hoppas att vi här skulle kunna vara överens om att det inte
            är fråga om att förespegla någon annan stat ett svenskt militärt
            engagemang i händelse av konflikt där vi går in på ett annat lands
            sida. Det är det som är neutralitetens kärna.
          </note>
          <note n="71207ac5">
            Vi skall vara mycket utrikespolitiskt aktiva under neutralitetens
            mantel, och det kan vi också vara. Vi skall tillsammans med organisationer
            som FN eller
          </note>
          <note n="04cff1af">
            OSSE gå in också i fredsbevarande verksamhet. Det är heller inga
            problem. Men det är just militära förpliktelser gentemot andra
            stater som frågan gäller och där måste det bli klarhet.
          </note>
          <note n="e251fb09">
            När det gäller utvidningen av EU med öststaterna kan jag ge ett
            klart svar till Carl Bildt. Det är en central fråga för svensk
            utrikespolitik att aktivt medverka till att de öst- och centraleuropeiska
            staterna också blir medlemmar i EU, och till den kretsen räknar
            jag också självfallet de baltiska staterna.
          </note>
          <note n="f038a108">
            Sedan till en annan fråga, nämligen utvidgningen av NATO, som
            ju också har diskuterats. Det är viktigt att man är klar över
            att varje land måste göra sitt eget säkerhetspolitiska val. Den
            här frågan angår inte direkt Sverige. Vi är indirekt berörda av
            den.
          </note>
          <note n="e21d8e54">
            Vi är inte - och det vill jag gärna säga till Marianne Samuelsson
            - medlemmar i NATO. Vi har inte ansökt, vi har inga planer på
            att ansöka och vi eftersträvar det inte. Man kan använda olika
            uttryck, men det är glasklart var vi står i förhållande till NATO.
          </note>
          <note n="72e06838">
            Likväl vill vi gärna delta i debatten om säkerhetspolitiken och
            NATO-utvidgningen eftersom den påverkar också oss. Man bör slå
            fast även som utanförstående NATO att organisationen har utgjort
            och alltjämt kommer att utgöra ett viktigt bidrag till stabiliteten
            i Europa. Det är också en manifestation av den transatlantiska
            länken som alltid har varit viktig för den europeiska säkerheten.
          </note>
          <note n="66ed27d7">
            Anf. 17 CARL BILDT (m)
          </note>
          <note n="3848db18">
            Herr talman! Vad fru utrikesministern ville säga på slutet vad
            gäller NATO-utvidgningen blev jag inte alldeles klar över. Biståndsminstern
            och kanske t.o.m.
          </note>
          <note n="b282bac9">
            statsministern har uttalat sig mot den vilja som uttalats av
            bl.a. de baltiska länderna att komma med i NATO.
          </note>
          <note n="f3f79d4f">
            Det tycker jag icke är en svensk utrikespolitisk uppgift.
          </note>
          <note n="0ead0780">
            Var utrikesministern på väg att säga detta då tiden tog slut
            är det bra. Var hon på väg att säga det som biståndsministern
            har sagt var det dåligt. Men tiden tillät inte det.
          </note>
          <note n="29ed6e37">
            Så till diskussion om vårt handlingsutrymme i den europeiska
            politiken. Under blockuppdelningsdecennierna fanns det inget handlingsutrymme
            alls egentligen mellan en strävan efter den formella neutraliteten
            och krigsdeltagande. Det var ett krig, en möjlighet och en väg,
            om uttrycket tillåts.
          </note>
          <note n="fd981bff">
            I dag är det helt annorlunda. I dag har vi en situation där den
            formella folkrättsliga neutraliteten å den ena sidan och krigsdeltagande
            å den andra sidan representerar ytterlighetsståndpunkter. Mellan
            dessa finns ett brett spektra av utrikes- och säkerhetspolitiska
            handlingsmöjligheter. Det visar situationen i Bosnien, och det
            kommer nästan varje annan konfliktsituation att göra.
          </note>
          <note n="8a7dd3a6">
            Inriktas politiken på att vi skall vara formellt folkrättsligt
            neutrala - och neutraliteten är ett folkrättsligt begrepp och
            ingenting annat - kan vi inte ens delta i ekonomiska sanktioner
            mot aggressionsländer. Då kan vi inte ta emot exilregeringar.
            Då binder vi oss inom ramar som jag är alldeles övertygad om att
            en stark folkmajoritet i detta land i det givna läget inte kommer
            att acceptera. Det såg vi 1939-1940. Det engagemanget finns också
            för Baltikums sak, och då skall man inte i dag sända andra signaler.
          </note>
          <note n="5d1bf160">
            Om den signal som utrikesministern nu sänder är att regeringen
            eftersträvar en formell folkrättslig neutralitet vid hot som berör
            den europeiska unionen -
          </note>
          <note n="84e68ae8">
            och vi hoppas att de baltiska staterna skall inkluderas i denna
            så snart som möjligt - är detta inte en politik som är möjlig
            att föra. Den är möjligen bra för inrikespolitisk konsumtion ett
            tag. Men den kommer inte att duga som realistisk utrikes- och
            säkerhetspolitik i
          </note>
          <note n="fb8a7fe3">
            Europa.
          </note>
          <note n="a63e014a">
            Det gavs ett bra besked om Baltikum. Den typen av besked skall
            finnas i utrikesdeklarationen.
          </note>
          <note n="b37836bc">
            Det vi ser i dagens debatt är egentligen att det finns tre partier
            som vill gå framåt också när det gäller moderniseringen och europeiseringen
            av vår utrikesoch säkerhetspolitik, tre partier som helst blickar
            bakåt och däremellan en socialdemokrati vars svårighet att hantera
            omvälvningarna i Europa under den senaste decenniet och dess splittring
            i Europafrågan nu leder till att man inte riktigt vill, inte riktigt
            vågar eller inte riktigt kan.
          </note>
          <note n="ecb96ae8">
            Jag uppger inte hoppet. Jag hoppas att det rör sig åt rätt håll
            och att man håller sig borta från en del dumheter och smutsigheter.
          </note>
          <note n="728e11a4">
            Anf. 18 OLOF JOHANSSON (c)
          </note>
          <note n="0e0196e4">
            Herr talman! Jag noterar att jag är ganska ensam om att över
            huvud taget ta upp det nordiska perspektivet. Det är precis som
            om det vore för litet för kammarens debattörer. Men det hela börjar
            faktiskt där.
          </note>
          <note n="9f7428ca">
            Kan man samarbeta där, skapar man en kraft för sitt vidare internationella
            engagemang. Jag hoppas att det var tidsbrist som gjorde att Lena
            Hjelm-Wallén inte kommenterade det.
          </note>
          <note n="150ae294">
            Det handlar både om hur vi i vårt närområde satsar på att försöka
            komma till rätta mer än de gigantiska miljöproblemen och om det
            som nu är aktuellt i fråga om Nordiska rådet: Schengenavtalet,
            dvs. rörligheten för personer utan interna gränskontroller.
          </note>
          <note n="0515aedf">
            Vad kommer statsministern att säga där? Den frågan har över huvud
            taget inte berörts?
          </note>
          <note n="a09c379c">
            Kommer den nordiska passunionen att försvinna?
          </note>
          <note n="7ac55786">
            Skall vi ha nya gränskontroller över kölen? Den senare frågan
            är en bra fråga - återstår att se om det finns några svar så här
            dags.
          </note>
          <note n="862d62da">
            Det är viktigt att vi små länder i Norden försöker skapa en gemensam
            hållning för att därefter kunna fortsätta i ett vidare internationellt
            sammanhang.
          </note>
          <note n="1ccdd9ee">
            Oavsett om vi är medlemmar i EU eller inte, så är vi alla medlemmar
            i FN. Där har vi stora uppgifter gemensamt.
          </note>
          <note n="9bc7baeb">
            Sedan en kort kommentar till den debatt som har utspunnit sig
            om säkerhetspolitiken.
          </note>
          <note n="b39e2e1e">
            Självklart eftersträvar vi i Centerpartiet enighet.
          </note>
          <note n="c014c571">
            Vi försöker göra det, men inte till vilket pris som helst. Skall
            det bara handla om täckande formuleringar, så glöm det!
          </note>
          <note n="b042c9ba">
            Målet är självklart: att hålla Sverige utanför krig.
          </note>
          <note n="d6aa82f9">
            Vi måste själva bestämma över vårt eget säkerhetspolitiska handlande
            och vårt militära handlande. Vi måste ha en förutsägbar politik,
            som måste vara förankrad hos svenska folket. Det här är krav som
            måste uppfyllas.
          </note>
          <note n="fc5fde58">
            Vi kan resonera egentligen hur länge som helst om vad ord innebär.
            Vad innebär t.ex. att stå likgiltig?
          </note>
          <note n="9513f6eb">
            För en del är det en emotionell upplevelse. För andra är det
            fråga om att sända militär trupp. Det är ganska viktigt var mellan
            dessa ytterligheter man lägger sig.
          </note>
          <note n="b209520a">
            Man skall inte koppla loss från grunder på ett sådant sätt att
            oklarhet skapas utanför vårt lands gränser.
          </note>
          <note n="08f91ad7">
            Men det blir väl fler möten på detta område. Vi har hoppet kvar,
            kan jag säga.
          </note>
          <note n="61901589">
            Till sist: Jag tror att en av de viktiga frågorna framöver är
            att FN-systemet får andra prioriteringar framöver. Det behövs
            högre prioriteringar om mjuka värden. Därför har vi lagt vårt
            förslag om ett säkerhetsråd på samma nivåer som dagens och som
            handlar om en hållbar utveckling.
          </note>
          <note n="079a2ce8">
            I övrigt hänvisar jag på övriga områden till de anföranden som
            kommer att hållas av Helena Nilsson och Ingbritt Irhammar om Europafrågorna
            och biståndspolitiken.
          </note>
          <note n="e3272234">
            Anf. 19 LARS LEIJONBORG (fp)
          </note>
          <note n="8db57fe3">
            Herr talman! Det säger väl en del om den här debatten att Lena
            Hjelm-Wallén, när hon räknar upp ett antal socialdemokrater i
            historien som har gjort stora utrikespolitiska insatser, hoppar
            över Per Albin Hansson. Å andra sidan nämns han i Carl Bildts
            anförande för att illustrera Carl Bildts ståndpunkt i säkerhetspolitiken:
            att en regering i dag i en trängd konflikt bör kunna agera väl
            så fritt som Per Albin Hanssons regering gjorde under finska vinterkriget.
          </note>
          <note n="79933209">
            Det ligger väl något i det som Carl Bildt gör när han för samman
            bl.a. Folkpartiet i en gruppering i just denna säkerhetspolitiska
            fråga. Jag kan dock inte godta att han också etiketterar denna
            grupp som Folkpartiet tillhör såsom moderniserad och europeiserad.
          </note>
          <note n="c8bad20e">
            Båda uttrycken är i och för sig utmärkta, men de är otillräckliga.
          </note>
          <note n="087be1fe">
            Ett tema i denna debatt har varit - vid några tillfällen har
            nämligen ett par talare snuddat vid detta: Hur mycket orkar man
            engagera sig - skall man ha fokus på ett speciellt problem eller
            skall man se till att väldigt mycket täcks?
          </note>
          <note n="6de3b526">
            Det finns argument för båda hållningssätten. Jag personligen
            och även mitt parti anser att Bosnienkonflikten nu är ett sådant
            blödande sår i världssamhället att oerhört mycket koncentration
            skall ägnas åt just den konflikten. Av de stora uppgifter som
            nu förestår inom Europeiska unionen anser vi att utvidgningen
            österut är den allra viktigaste. Den typen av prioriteringar måste
            man naturligtvis kunna göra.
          </note>
          <note n="81f0425b">
            Samtidigt tycker jag att det är oerhört viktigt att slå fast
            att vi inte får ange europé som den sista beskrivningen av vår
            hemvist. Hallänning är utmärkt.
          </note>
          <note n="8b8a8c09">
            Svensk är utmärkt. Europé är utmärkt. Men vi är också världsmedborgare,
            och vi måste orka med att se världen utanför Europa.
          </note>
          <note n="94d8abd3">
            Jag var hösten 1992 något inblandad i den krisförhandling där
            en nedskärning av biståndet första gången genomfördes. Mitt parti
            medverkade till den, så jag skall inte kritisera den. Men jag
            vill säga att det var deprimerande att se hur lätt det gick för
            alla partier att ena sig om just den besparingen. Det var egentligen
            det första som man kunde ena sig om att skära i.
          </note>
          <note n="11b4fd9b">
            Nu går den socialdemokratiska regeringen vidare och skär ännu
            mer i biståndet. Vi fjärmar oss alltmer från det enprocentsmål
            som jag nämnt att jag kämpade för redan i tonåren. Jag tycker
            att det är tragiskt och det är en felaktig svensk utrikespolitik.
          </note>
          <note n="64b87ec2">
            Anf. 20 EVA ZETTERBERG (v)
          </note>
          <note n="e42d87da">
            Herr talman! Jag vill börja med att säga att jag gläder mig åt
            Lars Leijonborgs sista anförande här.
          </note>
          <note n="65e1d174">
            Det gäller alltså det nödvändiga i att våga se utanför
          </note>
          <note n="26e745a3">
            Europa. Jag beklagar att Carl Bildt och Moderaterna inte tycks
            vilja ha den insikten.
          </note>
          <note n="444a7957">
            Jag vill så vända mig till Lena Hjelm-Wallén och fråga litet
            mera om det internationella socialdemokratiska engagemanget. Vad
            utrikesministern gör är ju att hon hävdar att Moderaterna liksom
            alla de andra borgerliga partierna har gjort misstag. Inte minst
            gäller det - eller kanske framför allt, jag minns inte den exakta
            formuleringen - vänstern. Ja, jag är den första att för Vänsterpartiets
            räkning konstatera att vi har gjort många misstag. Men vi har
            redovisat dem i en vitbok om våra internationella relationer och
            har på olika sätt tagit upp vårt förflutna.
          </note>
          <note n="8c26fcb3">
            Jag är mycket klar över att alla partier har synder och brister
            med sig i sitt bagage. Det var därför för mig en överraskning
            att det beträffande Lena Hjelm-
          </note>
          <note n="776be10d">
            Wallén inte skulle finnas några misstag med i bagaget. Där tror
            jag att det är nödvändigt med omtänkande, förnyelse, inom det
            socialdemokratiska partiet.
          </note>
          <note n="49a50577">
            Det är omöjligt att agera utan att begå misstag.
          </note>
          <note n="5a339015">
            Olof Johansson efterlyser de nordiska frågorna.
          </note>
          <note n="bdda9792">
            Det är riktigt. Själv har jag i förbifarten här konstaterat vilken
            viktig insats vi gör tillsammans med trupper från andra nordiska
            länder i Bosnien och f.d. Jugoslavien. Jag menar att det är ett
            betydelsefullt exempel på nordiskt samarbete.
          </note>
          <note n="0ff4000c">
            Maggi Mikaelsson kommer dock att mera i detalj ta upp frågorna
            om samarbetet inom Norden liksom övriga områden - EU, bistånd,
            FN osv.
          </note>
          <note n="aebb866d">
            Återigen beklagar jag, Lena Hjelm-Wallén, att vi inte har fått
            svar på en rad frågor, att utrikesministern i stort sett inte
            har ansett det vara värt på att svara på någon av de frågor som
            jag inledningsvis ställde.
          </note>
          <note n="a82079f1">
            Det gäller då begreppet närområde. Det är luddigt.
          </note>
          <note n="3c209d42">
            Jag tar det som ett tyst medgivande från utrikesministern om
            att vi har samma uppfattning där och att det här därför inte förtjänar
            någon kommentar.
          </note>
          <note n="33ebc6ec">
            Väldigt allvarligt är detta med klyftorna i världen.
          </note>
          <note n="83d759a8">
            Där konstaterar jag - vi är väl överens där också - att det inte
            finns något praktiskt ansvar för hur klyftorna skall minskas.
          </note>
          <note n="0da671d9">
            Vi var också inne på frågan om Sveriges flyktingpolitik. Den
            hör ihop med vårt internationella engagemang. Många misstag har
            begåtts där från den förra regeringens sida, men också från den
            nuvarande regeringens sida.
          </note>
          <note n="528656fa">
            Sedan gäller det frågan om mänskliga rättigheter.
          </note>
          <note n="7921c0d6">
            Utrikesministern har berört några exempel, men jag hade ytterligare
            exempel. Hur ställer man sig i fallet med Mexico, med Östtimor
            eller med Turkiet, vars utrikesminister ändå förra veckan togs
            emot av UD
          </note>
          <note n="93821d49">
            här i Stockholm?
          </note>
          <note n="d32929b1">
            Avslutningsvis, herr talman! Frågorna om säkerhetspolitiken är
            för viktiga för att handskas med som militärpolitiska frågor.
            Det har vi varit överens om.
          </note>
          <note n="7dea4bb5">
            Jag är glad över att begreppet har fått en vidgad betydelse i
            regeringens politik. Men detta förtjänar också att genomföras
            i praktiken.
          </note>
          <note n="2fea045f">
            Anf. 21 MARIANNE SAMUELSSON (mp)
          </note>
          <note n="1b06e723">
            Herr talman! Vi fick litet historia över socialdemokraternas
            politik när det gäller internationell solidaritet. Jag har följt
            den historien under min livstid, och jag har många gånger faktiskt
            känt mig stolt över att vi har haft en regering som vågat agera
            för de små och svaga grupperna i världen. Men, Lena Hjelm-
          </note>
          <note n="74baf67d">
            Wallén, låt det inte bli bara historia. Låt det bli verklighet
            här och nu, i dag. Det behöver världen, det behöver vi. Det är
            någonting som vi alla måste hjälpas åt med. Förutan ett aktivt
            internationellt engagemang vet jag inte riktigt vad vi skall ha
            vår utrikes- och säkerhetspolitik till. Den är inte till bara
            för att vi skall kunna sitta tryggt, utan den är också till för
            att vi utifrån de möjligheter som vi har skall hjälpa dem som
            behöver vår hjälp.
          </note>
          <note n="d9ae512c">
            Jag är faktiskt litet förvånad när det gäller frågan om Turkiet.
            Regeringen har framhållit att EU är en bra påtryckningsgrupp.
            Det var anledningen till att
          </note>
          <note n="0ba87df6">
            Turkiet skulle komma med i EU. Nu hade man möjlighet att trycka
            på ytterligare när det gäller de mänskliga rättigheterna i Turkiet.
            Men då svänger regeringen och tar tydligen en annan ställning
            än majoriteten i frågan.
          </note>
          <note n="fe88356d">
            Fred kräver också nedrustning och goda livsbetingelser. Jag tror
            inte på ett starkt och effektivt försvar, jag tror på nedrustning,
            för att vi skall få fred i världen.
          </note>
          <note n="0be6b1a7">
            Med tanke på den diskussion som vi haft de senaste veckorna om
            Carl Bildts förhastade brev om ubåtar skulle jag vilja skicka
            med en liten önskan till regeringen, nämligen att man stoppar
            ubåt 2000, som kommer att innebära en ny miljardrullning och som
            -
          </note>
          <note n="1b86e2b5">
            så kan man tolka det - har sitt upphov i ubåtsincidenterna, som
            gav vid handen att det kanske behövde satsas på ubåtar. Nu kanske
            det skall vara minkfällor i stället. Det ger förmodligen inte
            så stora vare sig utvecklingskostnader eller miljardrullningar
            på sikt.
          </note>
          <note n="53debdaf">
            Den viktigaste fråga som vi har framför oss är miljöfrågan. Den
            har vi bara snuddat vid i den här debatten. Vårt uppdrag efter
            Riokonferensen, som lyfte miljöfrågorna internationellt och som
            visade på vikten av att vi alla engagerade oss i miljöfrågorna,
            kommer vi att beröra ytterligare under dagen. Jag hoppas att dessa
            frågor inte blir bortglömda i säkerhets- och fredsperspektivet.
          </note>
          <note n="2bc2d706">
            Anf. 22 ALF SVENSSON (kds)
          </note>
          <note n="00d3ebd9">
            Herr talman! Jag skulle vilja komplettera den bild som Lars Leijonborg
            gav om krisförhandlingarna
          </note>
          <note n="312dc946">
            1992. Faktum var att det första förslag som lades fram var på
            3 miljarder. Vi lyckades ju trots allt stoppa det och få enighet
            om att det enbart skulle vara 1,5 miljarder. Jag tycker att det
            också hör till bilden att den budget som vi senast lade fram från
            fyrpartiregeringen innehöll ett påplussande med 400 miljoner till
            biståndet när så gott som allting annat reducerades, eller som
            det brukar heta, utsattes för nedskärningar eller besparingar.
            Vi kan inte alldeles för mycket behöva ta tagelskjortan på.
          </note>
          <note n="aea8458f">
            Jag håller fast vid att jag tror att det är väldigt svårt för
            folk i allmänhet - det är inte dumt om folk i allmänhet begriper
            den utrikespolitiska debatten - att skilja på detta med neutrala
            relationer till Baltikum och likgiltiga. Det är möjligt att man
            i den högre skolan kan debattera detta dag ut och dag in, men
            folk i allmänhet, som torde ha ett visst intresse av den här typen
            av debatter, har ganska svårt med det.
          </note>
          <note n="095d87e6">
            Får jag drista med att komma med ett gott råd till utrikesförvaltningen.
            Jag kan förstå att det kan verka övermaga, men jag gör det i alla
            fall.
          </note>
          <note n="70c067c0">
            Jag tror att det skulle vara väldigt hälsosamt om vi fasade in
            i debatten vad FN:s säkerhetsråd kan ålägga oss som nation. Jag
            tror inte att svensken i allmänhet vet det. Jag tror att stormakterna
            under väldigt många år i FN blockerade varandra, det var no eller
            njet det handlade om. Men vi vet ju att FN kan ålägga oss åtskilligt.
            Jag tror nämligen att det skulle hyfsa till en hel del av den
            debatt som vårt medlemskap i EU
          </note>
          <note n="63bf54b3">
            numera drar över oss.
          </note>
          <note n="09c8f5b7">
            EU
          </note>
          <note n="0d2a962c">
            Anf. 23 GÖRAN LENNMARKER (m)
          </note>
          <note n="848fe9d3">
            Herr talman! I drygt 50 dagar har Sverige varit med i den europeiska
            unionen. Äntligen får vi vara med i det europeiska samarbetets
            kärna, det samarbete som har betytt så mycket för att ge Västeuropa
            ett historiskt unikt skede av frihet, fred och välstånd.
          </note>
          <note n="663c6048">
            Jag tycker att vi i det här sammanhanget har anledning att minnas
            de personer för ett knappt halvsekel sedan faktiskt förmådde omvandla
            den europeiska visionen till ett praktiskt och mycket framgångsrikt
            samarbete. Nu skall vi med entusiasm och kraft bidra till den
            europeiska unionen både för att ge vårt bidrag till vår världsdels
            utveckling och för att vi svenskar och Sverige skall kunna dra
            nytta av medlemskapet.
          </note>
          <note n="1e291205">
            Den allra viktigaste uppgiften för den europeiska unionen är
            att bidra till Europas enande, att se till att de sår som under
            ett halvsekel har funnits tvärs igenom hela Europa helas. Att
            till sig knyta, associera och som medlemmar uppta länderna i Central-
            och
          </note>
          <note n="f5738405">
            Östeuropa är en uppgift som helt enkelt inte får misslyckas.
            Historiens dom kommer att bli hård mot denna generations europeiska
            politiker om vi inte tar till vara det här tillfället, om vi inte
            genomför den uppgiften.
          </note>
          <note n="84f5b799">
            Perspektivet utvidgning innebär också att samarbetet inom unionen
            måste fördjupas och utvecklas.
          </note>
          <note n="ca2b7a1e">
            Inför konferensen 1996 debatteras nu olika saker, koncentriska
            cirklar och hårda kärnor, à la carte, olika hastigheter, federalism
            osv. Det är väl bra att göra det.
          </note>
          <note n="18f1e0eb">
            Med all repsekt för det viktiga som debatten om institutioner
            och stadgar innebär är det ännu viktigare att starta i det som
            den europeiska unionen faktiskt har att uträtta. Det är det som
            måste sätta perspektivet på det som också regeringskonferensen
            och debatten om stadgefrågorna skall resultera i. Vi har gått
            med i den europeiska unionen för det den skall leverera till de
            svenska medborgarna på samma sätt som till medborgarna i andra
            medlemsländer. Det måste stå i fokus.
          </note>
          <note n="1c602d0a">
            En sådan första prioritet är att fullborda den inre marknaden,
            att se till att vi verkligen etablerar det som varit ryggraden
            i det europeiska samarbetet från början. Det finns en hel del
            som återstår att göra. Det finns en hel del också att se till
            att frihandeln blir mer omfattande, att Europa bidrar till den
            globala frihandeln. Fortfarande hämmas den inre marknaden av monopol
            och olika former av hinder. Det är angeläget att de tas bort.
          </note>
          <note n="53a7d902">
            Det behövs också gemensamma spelregler för att garantera den
            inre marknaden. Jag tycker att det är väsentligt att komma ihåg
            att dessa gemensamma spelregler behövs just för att förhindra
            att protektionism och nationalism urgröper samarbetets styrka
            och kvalitet. I dessa dagar kan man också erinra om att gemensamma
            spelregler behövs också för det gränsöverskridande samarbetets
            skull. Jag tycker t.ex. att det är helt naturligt att fet finns
            gemensamma spelregler för att garantera en rimlig behandling av
            djur, något som inte minst debatterats de senaste dagarna.
          </note>
          <note n="a6964cc4">
            En andra viktig uppgift är att åstadkomma en gemensam europeisk
            valuta av hög kvalitet. Sverige med de flesta länder har upplevt
            bekymren med såväl fasta som flytande växelkurser. I båda fallen
            har det blivit problem. Vi har dessutom en kvarts sekel av dåliga
            erfarenheter när det gäller hanteringen av den egna valutan. Det
            var först fram mot 1992 som Sverige kom ned till en rimlig inflationsnivå.
          </note>
          <note n="6eeaf489">
            Det finns många fördelar i det här, men jag skall inte gå in
            på dem. Jag tycker att man dock skall betona att den gemensamma
            valutan måste vara av högsta kvalitet. Fylls inte det kravet kommer
            inte valutasamarbetet att bli till fördel för Europa. Det är också
            viktigt med två saker för Sverige när vi skall ansluta oss. Det
            ena att vi uppfyller konvergenskraven på vår egen ekonomi. Vi
            kan inte gå in i ett samarbete om vi inte uppfyller de höga kraven.
            Annars blir det kontraproduktivt. Det andra är att vi måste vara
            på rätt nivå.
          </note>
          <note n="5d9f85d9">
            Är det något som vi lärt oss under ett antal år är att det kan
            ge mycket betydande bekymmer att knyta sig fast på felaktig paritet
            - för att formulera sig försiktigt.
          </note>
          <note n="802395e8">
            Den inre marknaden och den gemensamma valutan skall bidra till
            framväxten av ett dynamiskt Europa, vilket är den tredje viktiga
            uppgiften. Arbetslösheten i Europa är hög. Det beror i väsentlig
            utsträckning på att Europa har stela arbetsmarknader. Fungerar
            inte arbetsmarknaden väl, räcker det inte med kraftig tillväxt.
            Arbetslösheten kan bestå trots en god tillväxt.
          </note>
          <note n="5b1620f9">
            Det finns två förhållningssätt till den europeiska arbetslösheten.
            Det ena är viljan att förändra, att försöka skapa en dynamisk
            arbetsmarknad. Det andra är oviljan att förändra, att försöka
            behålla status quo.
          </note>
          <note n="e6420997">
            Problemet är att starka krafter vill behålla status quo.
          </note>
          <note n="e8818706">
            En del fackliga organisationer, protektionistiska krafter och
            många i den europeiska vänstern vill ogärna förändra. Det blir
            ofta en läpparnas bekännelse till förändringskraven. I den praktiska
            verkligheten motarbetas de. På den punkten finns det anledning
            att känna oro för den svenska socialdemokratiska regeringen. De
            handlingar som den genomfört i Sverige har inte i alla avseenden
            gått i den riktning som Vitboken anger, tvärtom. Status quo ante,
            dvs. förhållandet före regeringen Bildt, är den princip som gäller
            för arbetsmarknaden, som så många andra områden.
          </note>
          <note n="3d5dc528">
            Jag känner betydande oro för att Sveriges regering tillsammans
            med betydande delar av den socialistiska gruppen kommer att ställa
            sig på status quo-linjen.
          </note>
          <note n="29bcfd69">
            Erfarenheten från de spanska och franska socialisternas långvariga
            regeringsinnehav pekar inte precis i riktning mot låg arbetslöshet.
            Det gör för övrigt inte heller erfarenheterna från arbetslöshetens
            stålbad, den tredje vägens politik. Det är knappast någon merit
            i sammanhanget. Skall Sverige och Europa få ned sin höga arbetslöshet
            och skall Sverige också få upp sina låga reallöner, krävs en fungerande
            och flexibel arbetsmarknad. EU har en viktig uppgift i att underlätta
            det. Men huvudansvaret ligger på länderna själva.
          </note>
          <note n="fa258b89">
            En fjärde uppgift är miljöpolitiken. Om detta råder en ganska
            stor enighet. Jag tycker att det är viktigt att
          </note>
          <note n="9d6cb5a1">
            EU nu ser till att få stopp på de gränsöverskridande föroreningarna.
            Man slänger inte soporna på grannens tomt. Gör man det, får man
            plocka upp dem eller betala någon annan som gör det. Precis så
            enkel, eller kanske så svår, tycker jag att utgångspunkten skall
            vara när man agerar i miljöpolitiken. De gränsöverskridande föroreningarna
            i luft och vatten måste bringas att upphöra.
          </note>
          <note n="6f471550">
            En femte väldigt viktig uppgift är brottsbekämpningen. Vi plågas
            alla av en hög brottslighet, narkotika och annan organiserad brottslighet.
            Här är det viktigt att EU nu snabbt växer fram när det gäller
            kompetens och bidrar till denna kamp. Samtidigt skall vi vara
            observanta på en sak som lätt glöms bort i debatten, att om man
            får en effektiv brottsbekämpning på europeiska nivå, så krävs
            också effektiva, balanserande krafter. Rättsstaten kräver alltid
            att makt balanseras.
          </note>
          <note n="a6fe039a">
            Detta var mycket av det som måste uträttas under de kommande
            åren. Den viktigaste uppgiften är naturligtvis att säkra friheten
            och freden och till detta till sig knyta andra länder i Central-
            och Östeuropa, så att de ges möjligheter att komma in i det europeiska
            samarbetet. Här ligger också det nödvändiga i att aktivt delta
            i framväxten av den gemensamma utrikesoch säkerhetspolitiken.
            Hade en sådan funnits när de jugoslaviska krigen påbörjades 1991,
            eller snarare i perioder innan dess, kunde kanske historien ha
            sett litet annorlunda ut på detta område.
          </note>
          <note n="3ff4d622">
            Skall vi ha en gemensam utrikes- och säkerhetspolitik, måste
            den dock bygga på en noggrann gemensam analys. Då är det viktigt
            att det växer fram någon form av gemensamt organ som kan bidra
            till denna analys. Det är särskilt viktigt, inte minst för småstater,
            att finnas med i detta sammanhang. Man kan också överväga, vilket
            har diskuterats i bl.a. Europaparlamentet, att använda offrets
            princip, konsensus minus ett. Det är en sak som tål att noggrant
            övervägas. Det är klart att det ju är litet bekymmersamt när man
            ser att vissa viktiga saker förhindras i den europeiska säkerhetspolitiken,
            därför att en part kan blockera och bromsa. Jag tänker naturligtvis
            framför allt på fallet
          </note>
          <note n="a5f6af58">
            Makedonien.
          </note>
          <note n="695558c9">
            Inför den gemensamma regeringskonferensen är det angeläget att
            se till att EU har styrkan och kraften att fatta beslut och föra
            samarbetet vidare. Stannar samarbetet upp, faller nämligen projketet
            sönder. Det var för övrigt mycket av det som skedde under 30-
          </note>
          <note n="27fe0303">
            talets samarbetssträvanden. Man kom aldrig någon vart och fick
            aldrig styrfart. Kraften i samarbetet är mycket central.
          </note>
          <note n="de697ea7">
            Samtidigt gäller det naturligtvis att behålla en mycket viktig
            princip, nämligen detta med maktbalans, dvs. att makt skall balanseras.
            I EU:s fall handlar det ju om två typer av balanser, dels balansen
            mellan det gemensamma och det nationella, dels den institutionella
            balansen i det gemensamma. Här är det väldigt centralt att se
            till att resonera kring maktbalansen, så att man behåller kraften
            och styrkan i samarbetet.
          </note>
          <note n="92654c6e">
            Men samtidigt måste man se till att institutionerna byggs upp,
            så att de kan balansera dynamon, öppenheten, kontrollen och insynen,
            som framför allt är en uppgift för Europaparlamentet, men också
            balansen gentemot det nationella, vilket huvudsakligen är en uppgift
            för rådet. Vi skall ju alla minnas att denna riksdags inflytande
            i den gemensamma europeiska unionen faktiskt går via det europeiska
            rådet. Därför har vi anledning att se till att maktbalansen mellan
            det nationella och det gemensamma, inom det gemensamma och mellan
            de olika institutionerna fortsätter och vidareutvecklas. Då kan
            vi få en union som har kraften och styrkan men också den kontrollerande
            makten.
          </note>
          <note n="83fe777f">
            Anf. 24 HELENA NILSSON (c)
          </note>
          <note n="759e5eb2">
            Herr talman! Det svenska EU-medlemskapet har medfört att Sverige
            fått nya möjligheter att samarbeta med andra europeiska länder
            för att lösa problem och nå mål som vi inte ensamma klarar av.
            EU är ett instrument - en samarbetsstruktur - som vi kan använda
            för att nå viktiga nationella och internationella mål.
          </note>
          <note n="f3325137">
            För Centern är ett av de grundläggande målen att fortsätta att
            säkra freden i hela Europa. EU kan utgöra en plattform till ett
            fördjupat alleuropeiskt samarbete som kan verka för fred och säkerhet.
          </note>
          <note n="7e1da815">
            EU:s arbete på detta område präglas av medlemsstaternas olika
            karaktär och intressen. För att tillgodose de olika utgångspunkter
            som kan förekomma sägs det i Maastrichtfördraget bl.a. att EU:s
            bestämmelser på detta område inte får påverka den särskilda karaktären
            hos vissa medlemsstaters säkerhets- och försvarspolitik. Sverige
            måste även i fortsättningen slå vakt om den delen i EU-traktatet,
            vilket bl.a. medför att kravet på enhällighet mellan medlemsländerna
            i det utrikes- och säkerhetspolitiska samarbetet måste kvarstå.
          </note>
          <note n="3c7801aa">
            Därför är det förvånansvärt att det tre månader efter den svenska
            folkomröstningen, då detta debatterades, görs uttalanden av både
            socialdemokratiska och moderata EU-parlamentariker om att vetorätten
            kan upphävas.
          </note>
          <note n="0ac4a03c">
            Göran Lennmarker har tagit upp att den moderata ståndpunkten
            är att man kan tänka sig konsensusprincipen minus ett. Därigenom
            har jag fått beskedet att moderaterna är beredda att frångå det
            man tidigare stod fast vid. Men jag vill också ha ett besked från
            socialdemokraterna om detta också är deras linje. I så fall riskerar
            vi att tre månader efter att vi har drivit en linje tala med kluvna
            tungor, beroende på vilket parlament vi uppträder i.
          </note>
          <note n="e86777d7">
            Ett annat grundläggande mål för Centerns arbete i
          </note>
          <note n="68ea108e">
            EU är att säkra och fördjupa demokratin i Europa.
          </note>
          <note n="34f2d727">
            EU:s fördjupade samarbete på det säkerhets- och utrikespolitiska
            området ger en god grund för att underlätta för samarbete för
            både fred och demokrati i hela Europa. EU bildades ju för att
            säkra freden och har spelat en viktig roll, inte minst för att
            fortsätta skapa fred mellan Frankrike och Tyskland. Men EU
          </note>
          <note n="0a900b3a">
            har också bidragit till att säkra demokratin i Spanien,
          </note>
          <note n="849c4bc7">
            Grekland och Portugal genom att erbjuda medlemskap långt innan
            den ekonomiska utvecklingen i dessa länder var på en nivå som
            skulle gett dem tillträde.
          </note>
          <note n="359126b4">
            EU får inte låta sig nöjas med vad som uppnåtts eller avstå från
            att agera för att situationerna kan vara svåra och krävande att
            lösa. Stödet för att åstadkomma fred i Jugoslavien måste fortsätta,
            liksom stödet till demokratiseringen i Ryssland och den demokratiska
            och ekonomiska utvecklingen i övriga Öst- och
          </note>
          <note n="4f4f60e1">
            Centraleuropa.
          </note>
          <note n="91952e1d">
            Om EU i längden skall vara ett projekt som motverkar och förebygger
            konflikter i hela Europa, måste medlemskretsen vidgas. Tidtabellen
            för det alleuropeiska samarbetet får inte bli alltför utdragen.
          </note>
          <note n="0657ac15">
            För att lösa de ekonomiska och ekologiska problemen samt befästa
            demokratin i de centraleuropeiska länderna måste dessa länder
            på ett mer påtagligt sätt komma med i EU-samarbetet.
          </note>
          <note n="6dcf19e7">
            En av de framgångar som uppnåddes i samband med de svenska medlemskapsförhandlingarna
            var att
          </note>
          <note n="0a10418d">
            EU slöt frihandelsavtal med de baltiska staterna. Att de baltiska
            staterna även i fortsättningen kan bevara sin frihet och sitt
            oberoende är av stor betydelse för
          </note>
          <note n="d68733c3">
            Sverige och hela Östersjöområdet. Sverige måste, både nationellt
            och genom EU, ge de tre baltiska staterna ökat stöd för att fortsätta
            stärka sina politiska, ekonomiska och kulturella kontakter med
            Västeuropa.
          </note>
          <note n="70c0302b">
            Herr talman! Sverige har även ett särskilt ansvar att inom EU:s
            ram utveckla samarbetet och stödet till
          </note>
          <note n="fd66fd5e">
            Barentsregionen. För många av oss som kommer söderifrån känns
            avståndet till Barentsregionen och
          </note>
          <note n="5cd79f1d">
            Kolahalvön stort, vilket det inte gör för dem som kommer från
            norra Sverige. Där har man redan satt i gång ett intressant samarbete.
          </note>
          <note n="48e20a0a">
            I den region som jag talar om finns det inte bara stora naturresurser
            och stora framtidsmöjligheter utan också stora problem. Där finns
            en av världens största koncentrationer av militära resurser. Inte
            någon annanstans finns det så många kärnreaktorer och så mycket
            radioaktivt avfall som har dumpats. Utsläppen av miljöfarliga
            ämnen är mycket stora. Detta i kombination med kriminalitet, bl.a.
            smuggling och människohandel etc. som också kan påverka Sverige
            och övriga stater runt Östersjön, gör att utvecklingen i
          </note>
          <note n="e55c9af1">
            Barentsregionen är viktig. De insatser som krävs är av den storleken
            att det inte räcker med ett nordiskt engagemang i denna fråga.
          </note>
          <note n="5657eb32">
            Sverige måste även inom ramen för EU-
          </note>
          <note n="23dde2bb">
            samarbetet fortsätta att satsa på det nordiska samarbetet. Ja,
            kanske det nordiska samarbetet blir ännu viktigare nu när Sverige
            har blivit EU-medlem.
          </note>
          <note n="33066893">
            Situationen att inte alla nordiska länder är EU-
          </note>
          <note n="0ce7d8c8">
            medlemmar får inte innebära att vi sätter upp hinder och barriärer
            för det nordiska samarbetet. Det är klart att den nordiska rösten
            hade varit starkare om Norge hade blivit medlem. Men det är viktigt
            att poängtera att det nordiska samarbetet även i fortsättningen
            skall omfatta både de länder som är med i EU och de som står utanför.
          </note>
          <note n="35e4eda9">
            Utvecklingen mot ett alleuropeiskt samarbete inom EU är även
            ett led i att undvika att EU blir en rikemansklubb eller någon
            form av "fästning Europa", där medlemsstaterna isolerar sig bakom
            politiska och ekonomiska murar. EU får inte avskärma sig mot omvärlden.
            Kontakterna med Afrika, Asien och Latinamerika måste utvecklas.
          </note>
          <note n="3b1c3552">
            Tullar bör sänkas och kvoter för import tas bort.
          </note>
          <note n="801894ee">
            Sverige har en viktig uppgift att motarbeta protektionism och
            förbättra handelsvillkoren för de fattiga länderna.
          </note>
          <note n="d9ae0fb1">
            Sveriges målsättning måste vara att EU skall spela en progressiv
            roll i olika internationella organ när det gäller frågor som frihandel,
            global ekonomisk rättvisa, globala miljöhänsyn. En gemensam EU-röst
            har betydligt större inflytande än enskilda svenska ställningstaganden.
            Men de gemensamma EU-
          </note>
          <note n="e867d28a">
            ställningstagandena bygger på, och skall bygga på, enhällighet.
          </note>
          <note n="6c6b0592">
            Går det inte att nå enhällighet, får varje land agera för sig.
            Sverige skall givetvis inte tveka när det gäller att handla självständigt,
            om det inte går att komma fram till en gemensam ståndpunkt. Vi
            ser alltså medlemskapet som en hävstång, och inte som en bromskloss,
            för ett brett internationellt samarbete.
          </note>
          <note n="4ada4841">
            EU-avtalet innebär inte förpliktelser vad avser allianser. Sverige
            har full handlingsfrihet att fortsätta att driva en alliansfri
            politik.
          </note>
          <note n="5e613157">
            Här är det mycket viktigt att vara tydlig. Sverige är sedan några
            veckor observatör i Västeuropeiska unionen. Observatörskapet i
            VEU är inte ett steg på vägen till ett medlemskap, eftersom ett
            medlemskap i
          </note>
          <note n="851b5e0c">
            VEU förutsätter ömsesidiga försvarsförpliktelser.
          </note>
          <note n="663338b2">
            Därmed är ett medlemskap uteslutet för Sveriges del.
          </note>
          <note n="509f4510">
            Vi kan inte, och skall inte heller, delta i något eventuellt
            framtida försvarssamarbete som kan ses som en militär alliansbildning.
          </note>
          <note n="0ae18fc4">
            EU är i huvudsak ett mellanstatligt samarbete där vissa frågor
            delegerats från nationalstaterna till ett gemensamt beslutsfattande
            i EU:s organ. Makten ligger dock till största delen kvar hos medlemsstaternas
            regeringar och de nationella parlamenten.
          </note>
          <note n="ac87b261">
            Enligt den svenska grundlagen, som ändrades före jul, kan riksdagen
            besluta att överlåta beslutanderätt till EU. Det finns inget krav
            i lagändringen om att detta skall föregås av en folkomröstning.
            Men beslutet om en överlåtelse av beslutanderätt är av stor betydelse
            för landet och bör enligt vårt sätt att se det i Centern föregås
            av en bred debatt. Man bör också kunna använda folkomröstningsinstrumentet
            och ha en rådgivande folkomröstning när man skall göra sådana
            här förändringar.
          </note>
          <note n="d3787e7e">
            Vi har tidigare i debatterna inför folkomröstningarna, och även
            i denna kammare, drivit kravet på att använda folkomröstningsinstrumentet
            för att ta till vara det stora engagemang som det svenska folket
            visade inför folkomröstningen i höstas.
          </note>
          <note n="61ef810a">
            Redan nästa år kommer alla EU-ländernas regeringar att samlas
            för att diskutera förändringar i de nuvarande fördragen. Då är
            det helt avgörande att diskussionen här hemma i Sverige kommer
            i gång om vilka justeringar som vi som nation vill genomföra vid
            regeringskonferensen. Därför välkomnar vi den parlamentariska
            kommitté som regeringen tagit initiativ till och tillsatt. Den
            skall förbereda arbetet inför 1996
          </note>
          <note n="c75f46cf">
            års konferens.
          </note>
          <note n="e5d763ef">
            Även om detta är en utrikesdebatt tycker jag att en av de viktigaste
            frågorna på EU-agendan är frågan om arbetslösheten. Det är viktigt
            att visa att vi politiker är beredda att ta initiativ för att
            lösa arbetslösheten, inte minst för den unga generationen. Om
            vi inte kan visa att de får jobb är det en grogrund för extremistiska
            rörelser, och då ser jag arbetslösheten som ett hot mot demokratin.
          </note>
          <note n="7665787b">
            Känslan av att hamna utanför samhället kan ta sig uttryck i att
            man organiserar hat och våld mot olika grupper i samhället. Då
            kan också utländsk härkomst eller religiös tillhörighet vara nog
            för att bli utsatt för trakasserier och våld. Vi har sett hur
            detta redan har börjat ute i Europa, och även här hemma.
          </note>
          <note n="1c965939">
            I dag diskuterar vi EU under ett särskilt avsnitt.
          </note>
          <note n="8a009a27">
            Då hade jag kanske i utrikesdeklarationen förväntat mig en särskild
            deklaration från regeringen om riktlinjer i regeringens EU-politik.
            Det har det finska parlamentet fått av sitt statsråd i förra veckan.
            Därför vill jag fråga: Varför får inte vi i dag se vilka riktlinjer
            som regeringen har?
          </note>
          <note n="b397137a">
            Anf. 25 BO KÖNBERG (fp)
          </note>
          <note n="76eeee5e">
            Herr talman! Sverige är äntligen medlem av den europeiska unionen.
            Det är en gemenskap eller union som redan spelat stor roll för
            Europas fred och frihet.
          </note>
          <note n="96a998cb">
            Gemenskapen spelar stor roll för många andra viktiga ting, men
            inga så viktiga som just friheten och freden i vår världsdel.
          </note>
          <note n="3dd4d597">
            Den första viktiga insatsen var att efter segern över nazismen
            knyta de forna arvfienderna Tyskland och Frankrike så nära varandra
            att krig dem emellan skulle bli lika osannolikt som det länge
            varit mellan de forna arvfienderna Sverige och Danmark.
          </note>
          <note n="c948966f">
            Den andra viktiga insatsen var att genom sina demokratikrav stimulera
            avskaffandet av diktaturerna på
          </note>
          <note n="d4d35049">
            Medelhavets norra strand och därefter bidra till att säkra de
            nya demokratierna där.
          </note>
          <note n="0d96be2f">
            Den tredje viktiga uppgiften har just nu påbörjats, nämligen
            integrationen av ett tiotal länder som i flera decennier levat
            under kommunistiskt förtryck. Denna uppgift är nu den utan konkurrens
            viktigaste för den europeiska unionen. Inom tio år bör våra baltiska
            grannar, de centraleuropeiska länderna samt Rumänien, Bulgarien
            och Slovenien bli medlemmar av EU.
          </note>
          <note n="318150a6">
            Ytterligare några stater, som Cypern och Malta, bör kunna bli
            medlemmar under samma tid.
          </note>
          <note n="02a39e74">
            Den uppgift som EU nu tar på sig är oerhört stor.
          </note>
          <note n="47f64bcb">
            Ett tiotal stater som i nästan två generationer bara känt krig,
            ockupation och diktatur skall integreras med stater som sedan
            nazismens krossande haft förmånen att vara demokratier och marknadsekonomier.
          </note>
          <note n="ff6d3524">
            Det tog nästan 40 år för gemenskapen att öka från
          </note>
          <note n="5487b458">
            6 till 15 medlemmar. Nu skall vi på 10 år klara en ökning från
            15 till kanske 30 stater. Nästan alla är överens om målet. Frågan
            är om alla inser vilka krav det kommer att ställa på oss som nu
            är medlemmar.
          </note>
          <note n="79eee6c4">
            Det finns säkert många krav som vi i dag inte inser eller förstår
            vidden av, men några är uppenbara.
          </note>
          <note n="4f5d037c">
            Det första kravet är förändringen i EU:s institutioner. Dessa
            institutioner, deras ansvarsområden, voteringsregler etc. tillskapades
            i sina huvuddrag för en gemenskap med sex medlemmar och borde
            kanske setts över redan innan den senaste utvidgningen. För svensk
            del är det naturligtvis bra att det inte skedde, eftersom det
            innebär att vi sitter med vid bordet när dessa viktiga beslut
            nu skall fattas.
          </note>
          <note n="6e1adcd1">
            Under den stora konferensen nästa år och i det förberedelsearbete
            som påbörjas redan i år skall vi från svensk sida naturligtvis
            slå vakt om svenska intressen av inflytande i den framtida utvidgade
            unionen - men inte bara det. Vi måste se till huvudfrågan, nämligen
            hur denna utvidgning bäst underlättas.
          </note>
          <note n="5b952433">
            Den svenska debatten om institutionella förändringar har ännu
            inte börjat. Det är hög tid att den gör det. Vi i Folkpartiet
            liberalerna kommer aktivt att delta i den. Denna vecka påbörjar
            vi vårt interna samråd om den fortsatta europeiska integrationen.
          </note>
          <note n="f336424c">
            Ett annat viktigt krav för att klara utvidgningen är att EU:s
            jordbruks- och regionalpolitik görs om. Alternativen till en omfattande
            förändring av jordbrukspolitiken är drastiskt höjda avgifter för
            bl.a. vårt land eller att framtida medlemmar som Polen och Ungern
            får mycket mindre subventioner än vad som gäller för dagens medlemsländer.
            Mera brutalt uttryckt skulle den senare lösningen innebära att
            relativt välmående bönder i Frankrike och Sverige skulle få mycket
            mer i stöd än deras långt fattigare yrkesbröder i Polen och
          </note>
          <note n="4ab9286c">
            Ungern. Inget av dessa två alternativ är acceptabelt.
          </note>
          <note n="4d7fbaf0">
            Därför måste vi klara besluten om en stor omläggning av stödsystemen
            innan Baltikum, Centraloch Östeuropa blir medlemmar. En sådan
            ändring skulle också ha den fördelen att den ökar chansen till
            mer frihandel och mindre protektionism.
          </note>
          <note n="6d7b489e">
            Herr talman! I den folkomröstning som vi höll i höstas hade inget
            parti så stor uppslutning kring ett ja som Folkpartiet. Fem av
            sex av våra väljare röstade som partiet rekommenderade, dvs. ja.
          </note>
          <note n="0ea30781">
            Ett skäl för oss liberaler att vara så positiva var övertygelsen
            om att vi i Sverige skulle kunna påverka
          </note>
          <note n="dcccfd6c">
            EU:s utveckling. Det gäller bl.a. att stärka de krafter inom
            EU som arbetar för mer frihandel och mer konkurrens.
          </note>
          <note n="797036e8">
            Sverige måste inom EU vara en kraft för sänkta tullar mot länder
            utanför EU, såväl fattiga som rika.
          </note>
          <note n="0dd509b7">
            Den största insatsen som de rika länderna kan göra för att stimulera
            utvecklingen i de fattiga länderna är som alltid att öppna sina
            marknader.
          </note>
          <note n="1d964d8e">
            Men även vad det gäller relationen till mer välmående länder,
            som de i Nordamerika och delar av Asien, är det mycket angeläget
            att allehanda protektionistiska inslag kan minskas. Om så inte
            blir fallet kan utvecklingen mot regionala handelsblock innebära
            en uppbromsning av utvecklingen mot mer frihandel.
          </note>
          <note n="cdacf81c">
            Herr talman! I den europeiska debatten har den s.k. subsidiaritetsprincipen
            alltmer kommit i fokus.
          </note>
          <note n="e8bf62d8">
            Denna svåruttalade och svårstavade princip har ofta översatts
            till det mer svenskklingande närhetsprincipen. Denna översättning
            för inte med sig det ursprungliga ordets historia och bakgrund
            i den katolska socialläran. Jag tänker i det här sammanhanget
            hålla mig till det svenska ordet.
          </note>
          <note n="032675ee">
            För oss svenska liberaler är det självklart att beslut inte skall
            fattas högre upp eller längre bort än nödvändigt. De beslut som
            kan fattas i kommunerna bör fattas där. De beslut som kan fattas
            av landstingen bör fattas av dem. Och de beslut som rör problem
            som vuxit nationalstaterna över huvudet bör fattas i internationellt
            samarbete.
          </note>
          <note n="19d288a5">
            EU bör engagera sig mer i frågor och problem som rör sig över
            gränserna i Europa. Flyktingströmmar och gränsöverskridande miljöstörningar
            är två av de viktigaste exemplen på detta.
          </note>
          <note n="b989d34f">
            Däremot är det svårt att se de sakliga och demokratiska fördelarna
            med europeiska bidrag till inköp av fet mjölk på svenska daghem
            eller med europeiska krav på färdskrivare på lokalbusslinjen mellan
            Norrtälje och Stockholms innerstad.
          </note>
          <note n="cf106cf6">
            Det är kanske inte ens självklart att vi skall ha europeiska
            regler mot tobaksreklam i tunnelbanorna i
          </note>
          <note n="805819d5">
            Stockholm och London. Vi skall kanske låta den frågan få klaras
            av, mer eller mindre bra, i varje medlemsland för sig.
          </note>
          <note n="973a8ba0">
            Herr talman! I inledningen lyfte jag fram freden och friheten.
            I dagarna diskuteras om Turkiet skall anslutas till EU:s tullunion.
            En majoritet i EU-
          </note>
          <note n="d58f9c45">
            parlamentet beslöt häromdagen att så inte skall ske förrän framsteg
            sker i Turkiet vad gäller respekten för de mänskliga fri- och
            rättigheterna.
          </note>
          <note n="b097b773">
            Det är enligt min mening mycket angeläget att
          </note>
          <note n="b1170518">
            Turkiet på sikt blir medlem av den europeiska unionen. Det är
            angeläget att EU tydligt och klart sänder det budskapet till Turkiet.
            Dock bör inte ett så viktigt steg som den nu aktuella tullunionen
            tas utan att Turkiet klart visar att utvecklingen på rättighetsområdet
            går år rätt håll.
          </note>
          <note n="9a5513ee">
            Under den gångna veckan har utrikesministern, som jag tror just
            nu har lämnat kammaren, gjort flera uttalanden som visar att hon
            inte delar EU-
          </note>
          <note n="7e650998">
            parlamentets uppfattning om att inlemmandet av
          </note>
          <note n="c1d988c2">
            Turkiet i tullunionen kräver en bättre tingens ordning vad gäller
            de mänskliga fri- och rättigheterna. Det är beklagligt. Jag har
            i EU-nämnden framfört önskemål om att utrikesministern i nämnden
            redovisar regeringens syn på denna fråga så att vi får en möjlighet
            att diskutera den där. Jag hoppas att så också sker.
          </note>
          <note n="21e3f7c7">
            I avvaktan på detta, och i utrikesministerns frånvaro, tror jag
            att det vore värdefullt om utrikeshandelsministern nu ville ge
            riksdagen besked i denna fråga.
          </note>
          <note n="024e448b">
            Varför vill inte regeringen använda den möjlighet som tullunionsfrågan
            ger för att söka förbättra situationen när det gäller de mänskliga
            rättigheterna i Turkiet?
          </note>
          <note n="b11d09ca">
            Herr talman! Det dröjde länge, mycket länge, innan Sverige blev
            medlem i den europeiska gemenskapen. Huvudansvaret för att det
            dröjde så länge vilar på den svenska socialdemokratin. Vi var
            många som blev glada över den socialdemokratiska omsvängningen
            som ledde fram till den svenska medlemsansökan och därefter till
            medlemskapet. Vi är några som undrar över var socialdemokratin
            står i frågorna om den fortsatta integrationen.
          </note>
          <note n="6e1c6ef5">
            Häromveckan hade Sverige besök av den brittiska utrikesministern.
            Under det besöket spekulerades även i socialdemokratisk press
            om att det i Europafrågan fanns en del gemensamt mellan de brittiska
            konservativa och de svenska socialdemokraterna -
          </note>
          <note n="8eee6bad">
            således mellan det mest Europaskeptiska av EU:s alla stora partier
            och svensk socialdemokrati.
          </note>
          <note n="998f017e">
            Min andra fråga till utrikeshandelsministern är om han har någon
            kommentar till dessa märkliga spekulationer. Finns en risk för
            att Sverige lett av en socialdemokratisk regering tillsammans
            med Toryregeringen kommer att utgöra bromsklossarna i det europeiska
            samarbetet?
          </note>
          <note n="dd37c0da">
            Jag kan för Folkpartiets del klart deklarera att vi inte kommer
            att biträda en sådan brist på utveckling.
          </note>
          <note n="9325d3d7">
            Jag hoppas att vi skall slippa ta strid med regeringen om den
            svenska inställningen till det fortsatta Europasamarbetet.
          </note>
          <note n="9b8a828b">
            Anf. 26 Statsrådet MATS
          </note>
          <note n="ce480ae0">
            HELLSTRÖM (s)
          </note>
          <note n="eade18a1">
            Herr talman! Bo Könberg riktade en direkt fråga till mig när
            det gäller associationsförhandlingarna med Turkiet. Bo Könberg
            tycks ha fått mycket om bakfoten. Det är just i samband med associationsförhandlingarna
            som vi har möjlighet att kritisera Turkiet för de brott mot mänskliga
            rättigheter som där begås, och det gör vi också mycket kraftigt.
            Om vi av politiska skäl blockerade alla förhandlingar, skulle
            vi också förlora den möjlighet som Bo Könberg, Lena
          </note>
          <note n="09f30d88">
            Hjelm-Wallén och jag så starkt eftersträvar, dvs. en reell diskussion
            med Turkiet om den svenska synen.
          </note>
          <note n="005732d4">
            Sådana diskussioner har vi haft, och vi redovisade vår uppfattning
            på ministerrådsmöten och direkt till Turkiets utrikesminister
            när frågan förra året var aktuell.
          </note>
          <note n="ec3fdcf1">
            Vi kommer också i framtiden att använda möjligheterna att vid
            dessa förhandlingar framföra vår kritik mot Turkiet för dess brott
            mot mänskliga rättigheter.
          </note>
          <note n="823798ab">
            Det är i detta forum den debatten kan drivas. Om vi blockerade
            förhandlingarna, skulle vi också förlora detta forum.
          </note>
          <note n="1a3e5978">
            På Bo Könbergs andra fråga vill jag svara att jag inte känner
            igen hans referat av den diskussion som
          </note>
          <note n="7265050b">
            Lena Hjelm-Wallén och Hurt har haft.
          </note>
          <note n="b3767ddd">
            Anf. 27 BO KÖNBERG (fp) replik
          </note>
          <note n="1f35053e">
            Herr talman! Utrikeshandelsministern tyckte att jag hade fått
            frågan om den turkiska anslutningen till tullunionen om bakfoten.
            Jag tyckte inte att han i fortsättningen av sitt inlägg kunde
            belägga det påståendet. Han säger att man kan tala med turkarna
            bara om de är garanterade att komma in i tullunionen. Min ståndpunkt,
            som överensstämmer med den som en stor majoritet i EU-parlamentet
            och inte minst Mats
          </note>
          <note n="1bc5d195">
            Hellströms partigrupp har, var att man i samband med tullunionsförhandlingarna
            skulle göra klart för Turkiet att en anslutning till tullunionen
            inte skulle vara möjlig, om det inte skedde förbättringar. Vad
            utrikeshandelsministern nu säger är närmast bara att man skall
            föra dessa samtal. Det kan man förstås göra, men frågan är vilka
            metoder som är mest lämpade för att åstadkomma att Turkiet förbättrar
            de mänskliga rättigheterna och på sikt, enligt min mening, också
            kan bli medlem av den europeiska unionen.
          </note>
          <note n="d0a27306">
            En majoritet av EU-parlamentet delar min uppfattning och inte
            hans.
          </note>
          <note n="deabed0b">
            Det gläder mig om Mats Hellström på regeringens vägnar kan försäkra
            att svensk socialdemokrati kommer att vara pådrivande för en fortsatt
            europeisk integration och inte sällar sig till de engelska konservativa.
            Jag är glad om så är fallet.
          </note>
          <note n="b74bf1f1">
            Anf. 28 KENNETH KVIST (v)
          </note>
          <note n="a5f7c413">
            Herr talman! Olika EU-länder, EU:s skilda organ och partigrupperna
            i EU-parlamentet presenterar nu sina olika uppfattningar om hur
            de anser att EU bör förändras. De här synpunkterna skall sedan
            ligga till grund för toppmötet i Cannes i juni och för 1996 års
            revidering av EU.
          </note>
          <note n="5a473720">
            Men Sverige utgör tyvärr ett av undantagen. Den svenska regeringen
            tycks medvetet ha valt att hålla en låg profil - att passa till
            dess att EU-parlamentsvalet i september är avklarat. Det är bra
            att man avser att tillsätta en parlamentarisk kommitté, men det
            ursäktar ändå inte denna något passiva hållning.
          </note>
          <note n="7f9f9c18">
            I vårt östra grannland Finland har man, som Helena Nilsson påpekade,
            presenterat en hållning. Man vänder sig emot att unionen utvecklas
            i federal riktning. Sverige borde uttryckligen ansluta sig till
            en sådan hållning.
          </note>
          <note n="64586399">
            Före folkomröstningen var det många företrädare för jasidan som
            påstod att EU skulle vara ett samarbete mellan självständiga stater.
            Man bestred att det fanns risker att EU skulle utvecklas i riktning
            mot en förbundsstat. Man sade sig också på utrikespolitikens område
            vara för vetorätt och vår möjlighet till en egen självständig
            utrikespolitik. Men företrädare för de stora partierna verkar
            uppenbart vackla i den frågan när de är nere i Europa.
          </note>
          <note n="8f835a47">
            När det franska ordförandeskapet vill, som det brukar heta på
            EU-terminologi, forcera fram det s.k.
          </note>
          <note n="27a00f24">
            tredje steget till en ekonomisk och monetär union med gemensam
            valuta och ekonomisk politik, väljer Sverige att inte ens markera
            att vi egentligen inte har tagit ställning till detta. Enligt
            jasidan i folkomröstningskampanjen och därefter regeringen skall
            riksdagen pröva om det tredje steget skall bli aktuellt för Sveriges
            del eller inte. I avtalet med EU har vi dock inget undantag, och
            vi markerar heller inte i EU någon tveksamhet.
          </note>
          <note n="fd0221dc">
            Skall Sverige kunna påverka EMU - den ekonomisk-monetära unionen
            - borde vi faktiskt markera att vi har en tveksamhet mot gemensam
            valuta och mot att vi inte skall kunna föra en nationellt bestämd
            ekonomisk politik. Då borde vi lägga fram förslag för att demokratisera
            EU och utformningen av EMU. Men icke så - vi väljer att passa!
            Kanske är det bra för hemmaopinionen och kanske mildrar det motsättningar
            i vissa japartier, men det har ett drag av dubbel bokföring över
            sig, en servilitet gentemot EU när man är i Bryssel och sken av
            att vi förbehåller oss handlingsfrihet när man pratar inför hemmaopinionen.
          </note>
          <note n="b3c4c2ae">
            Härigenom riskerar Sverige att bli betraktat som
          </note>
          <note n="581c2fa4">
            EU:s största fegis, och det är ju inte en bra stämpel om man
            på ett aktivt sätt vill påverka inför framtiden.
          </note>
          <note n="c2a0dd74">
            När det gäller det tredje steget är det många ekonomer som, oavsett
            deras inställning till EU i övrigt, med tanke på den ekonomiska
            utvecklingen uttalar stora betänkligheter mot detta. Det är förvisso
            så, att en gemensam valuta, en överriksbank med stark bestämmanderätt
            över den ekonomiska politiken inte bara innebär grundläggande
            angrepp på den nationella suveräniteten utan det skadar också
            möjligheten till en rationell ekonomisk politik, avpassad för
            våra konkreta nationella förhållanden och institutioner. Enligt
            vår mening bör Sverige för sin del avvisa det tredje steget, EMU.
          </note>
          <note n="f7aee7a1">
            1996 kommer översynskonferensen att handla om hur EU skall utvecklas.
            Till grund ligger Maastrichfördragets artiklar A och B, och syftet
            är att gå vidare och etablera ett slags Europas förenta stater.
            Sverige borde agera tydligt mot en sådan utveckling och redan
            nu markera att vi inte önskar övergå från unionsstadiet till en
            mer renodlad förbundsstat. Unionsstadiet är i sig illa nog.
          </note>
          <note n="1a5b0ba5">
            Sverige borde därför redan nu tydligt markera sitt motstånd mot
            en utveckling mot en mångnationell superstat i Europa. Vi vet
            att den typen av konstruerade imperier icke kommer att kunna bestå.
            Det går varken att tvinga fram eller att administrera fram statsbildningar,
            allra minst av supermaktskaraktär. I
          </note>
          <note n="b449944f">
            historien finns förskräckande exempel på att sådana projekt har
            fallit sönder.
          </note>
          <note n="2a90a9dc">
            Sverige borde i stället föra fram en rad förslag inom EU som
            motverkar en superstatsutveckling men som också bidrar till att
            öppna och demokratisera EU.
          </note>
          <note n="0d6fe73c">
            Jag skall nämna nio sådana punkter som jag tycker att Sverige
            borde aktivt verka för.
          </note>
          <note n="3346a988">
            1. EU är i dag en västeuropeisk sammanslutning som utesluter
            ett verkligt alleuropeiskt samarbete och som också reser handelsmurar
            genom Europa. Sverige borde arbeta för att EU skall ha en öppen
            attityd till
          </note>
          <note n="c2daedec">
            Europa och för att underlätta att de demokratiska stater som
            vill bli medlemmar också skall kunna bli det. Jag hoppas att det
            är en punkt som kanske är mindre kontroversiell.
          </note>
          <note n="70f9d8b4">
            2. EU:s biståndspolitik bör på sikt ersättas av en frivillig
            samordning. De bistånds- och handelsrelationer som EU har präglas
            fortfarande gentemot utvecklingsländerna av tidigare koloniala
            relationer, där bl.a.
          </note>
          <note n="6b16d9ce">
            höga tullar på bearbetade produkter låser fast de fattiga länderna
            i ett råvaruexportberoende. EU:s särbehandling av sina forna kolonier
            bör upphöra. Sverige bör verka för detta och för en stor öppenhet
            mot hela den tredje världen.
          </note>
          <note n="742b6a5a">
            3. Alla förslag, diskussioner, omröstningsresultat och protokoll
            i EU:s ministerråd bör vara offentliga.
          </note>
          <note n="0d03fb62">
            4. När förslag läggs fram för ministerrådets mäktiga ambassadörskommitté
            Coreper, skall det gå en tidsperiod på minst två månader innan
            beslut fattas i rådet. Den s.k. A-punkterna, som i praktiken behandlas
            med ett enda klubbslag och beslutas av Coreper, bör avskaffas
            och ersättas med riktiga diskussioner.
          </note>
          <note n="c43b4d0c">
            5. De nationella parlamentens makt bör öka inom
          </note>
          <note n="216f08c3">
            EU. Det sker bl.a. med hjälp av de tidigare nämnda förslagen,
            men också genom att en viss initiativ- och förslagsrätt flyttas
            över till de nationella parlamenten.
          </note>
          <note n="de8c59c0">
            6. Vi bör verka för att en offentlighetsprincip av svenskt slag
            införs i EU:s förvaltning.
          </note>
          <note n="8ed056fa">
            7. Alla lobbyister bör registreras och kommissionens kontakter
            med olika lobbygrupper skall öppet redovisas.
          </note>
          <note n="095abcde">
            8. Vi bör verka för att EU:s beslutanderätt avgränsas och inskränks
            och att den otydliga subsidiaritetsprincipen ersätts av tydliga
            begränsningar på liknande sätt som artiklarna 222 och 223 i nuvarande
            Romfördrag.
          </note>
          <note n="0615eb91">
            9. Vi bör också se till att en utträdesrätt för medlemsländer
            som vill lämna unionen införs i Romfördraget.
          </note>
          <note n="e671ae2e">
            Detta är några förslag som vi menar är nödvändiga för att vi
            skall få ett öppnare och mera demokratiskt
          </note>
          <note n="81f15065">
            EU. Jag undrar om de övriga partierna är för eller emot dessa
            förslag.
          </note>
          <note n="015c7cad">
            Anf. 29 GÖRAN LENNMARKER (m) replik
          </note>
          <note n="0cc271a8">
            Fru talman! Jag begärde replik på Kenneth Kvists anförande inte
            i huvudsak för att polemisera mot hans anförande, vilket jag i
            och för sig i grunden gör på grund av mina skiljaktiga ståndpunkter
            i synen på den europeiska unionen. Det var mera för att korrigera
            ett intryck, inte en faktauppgift, som Kenneth Kvist gav när han
            diskuterade relationen mellan Europeiska unionen och de fattiga
            länderna.
          </note>
          <note n="882030ee">
            Jag tycker att vi skall säga tydligt och klart, Kenneth Kvist,
            att Europeiska unionen har ett betydligt större handelsutbyte
            med de fattiga länderna än vad
          </note>
          <note n="25afa1b9">
            Sverige har. Om vi ser på tiden innan svenskt medlemskap hade
            Sverige praktiskt taget ingen import från Afrika - betydligt mindre
            än den europeiska unionen. Vi får inte ge intrycket av att Sverige
            därmed skulle vara bättre skickat att vara ett föredöme i dessa
            avseenden. Tvärtom har väl många av oss sett medlemskapet i den
            europeiska unionen som ett sätt att på ett globalt plan verka
            för generösare handelsvillkor även med tredje världens länder,
            särskilt med de s.k. ACP-länderna.
          </note>
          <note n="c3818e1c">
            Anf. 30 KENNETH KVIST (v) replik
          </note>
          <note n="a3f89f91">
            Fru talman! Jag sade inte att EU hade färre handelsförbindelser
            med tredje världens länder. Men däremot hävdar jag att de har
            sämre relationer än vad
          </note>
          <note n="5e155b51">
            Sverige har haft. EU:s tullregler gentemot tredje världen, EU:s
            regler mot de s.k. Loméstaterna underbygger och understödjer ett
            sorts nykoloniala relationer som får länderna att vara fast i
            den struktur som är orsak till deras fattigdom.
          </note>
          <note n="4724f66e">
            Anf. 31 GÖRAN LENNMARKER (m) replik
          </note>
          <note n="7a59f4f6">
            Fru talman! Det finns förvisso bekymmer med att en del u-länder
            har ett litet handelsflöde. Där är det viktigt för oss i den industrialiserade
            världen att ta bort våra handelshinder.
          </note>
          <note n="d80b40a7">
            Jag ser EU:s försök i denna del som viktiga steg på vägen. Jag
            beklagar att det inte finns mer. Jag tror att vi samtliga beklagar
            hur det är på textilområdet. Vi skulle gärna se en snabbare utveckling.
            I grunden är detta ändå rätt steg på vägen.
          </note>
          <note n="4ed3bf15">
            Medelhavspolitiken syftar till att i Medelhavsområdet bygga upp
            ett frihandelssamarbete. Det är av utomordentlig betydelse för
            att försöka hjälpa de länder som har betydande bekymmer på traven
            - med en försiktig formulering - när det gäller fattigdom och
            brist på utveckling. Jag ser EU som en kraft för en liberalisering
            av världsekonomin. Ja, det finns fläckar.
          </note>
          <note n="16180243">
            Men vi får inte ge intrycket av att vi i Sverige står på en högre
            plattform eller har tappat något. Sverige är faktiskt ett av de
            länder i i-världen som har haft minst handel med u-världen.
          </note>
          <note n="93a21db3">
            Anf. 32 KENNETH KVIST (v) replik
          </note>
          <note n="042d5382">
            Fru talman! Även om man kan diskutera den s.k.
          </note>
          <note n="f36f0503">
            frihandeln i en världsekonomi som är så dominerad av stora transnationella
            koncerner och monopolföretag, som den värld vi lever i, kan man
            i varje fall inte säga att EU är en kraft för en liberalare världshandel.
            Snarare visar förhandlingarna inom GATT och WTO att
          </note>
          <note n="cb29442a">
            EU har varit en egoistiskt, protektionistisk kraft.
          </note>
          <note n="78ae66c2">
            Anf. 33 RAGNHILD POHANKA (mp)
          </note>
          <note n="79955a55">
            Fru talman! Min överskrift på mitt anförande är
          </note>
          <note n="91ec6914">
            EU - en säkerhetsrisk.
          </note>
          <note n="2daecfc5">
            Sverige är inte längre ett litet neutralt land mellan två starka
            militära block. Efter det kalla krigets slut var Sverige i stället
            ett litet neutralt block i ett kaotiskt Europa. Så börjar boken
            EU - en säkerhetsrisk, av Helena Fernandez och Caroline Runesdotter.
          </note>
          <note n="37ce684c">
            Sedan boken trycktes för knappt ett år sedan har vi haft en folkomröstning,
            och Sverige har blivit medlem i EU. Vi är medlemmar i en union
            där flera länder redan har börjat bygga upp ett gemensamt försvar.
          </note>
          <note n="137bfdcc">
            År 1987 började en tysk-fransk brigad på blygsamma 4 200 man
            att byggas upp på förbundskansler
          </note>
          <note n="23929bce">
            Kohls förslag. 1991 beslutar NATO att upprätta brandkårsstyrkor
            i Europa. Frankrike och Tyskland tar initiativ till EUROCORPS,
            samma år som Maastrichtfördraget träder i kraft och VEU samordnar
            uppbyggnaden av eventuell gemensam västeuropeisk försvarspolitisk
            plattform. 1993 beslutar VEU:s medlemsländer att anvisa nationella
            arméer till VEU, och Frankrike, Spanien och Italien beslutar om
            militärt samarbete - sydliga EUROCORPS.
          </note>
          <note n="3bf071f5">
            Svenska folket har en stor tilltro till vikten av
          </note>
          <note n="0166924f">
            Sveriges neutralitet, och 70 % vill ha en bibehållen neutralitet,
            vilket naturligtvis är så gott som otänkbart i en union. Ett handelssamarbete,
            som var EG:s huvudsakliga syfte, var en annan sak.
          </note>
          <note n="48ea8a91">
            Men helt tydligt deklarerade Ulf Dinkelspiel i sitt tal i februari
            1993 att Sverige ställer upp på ett gemensamt försvar:
          </note>
          <note n="75acfa67">
            "Vårt politiska åtagande att fullt ut och aktivt medverka i den
            gemensamma utrikes- och säkerhetspolitiken har ett brett parlamentariskt
            stöd. Sverige har inga rättsliga hinder mot ett sådant deltagande.
            Vi är beredda att ikläda oss samma fördragsmässiga rättigheter
            och skyldigheter som Gemenskapens nuvarande medlemmar. Som den
            svenska riksdagen nyligen deklarerade består Sveriges alliansfrihet
            alltjämt.
          </note>
          <note n="d7d8732a">
            Samtidigt inser vi att utformningen på långt sikt av en gemensam
            säkerhets- och utrikespolitik, som med tiden skulle kunna leda
            till ett gemensamt försvar, är ett mål för den gemensamma utrikes-
            och säkerhetspolitiken. Detta kommer att diskuteras vidare inom
            ramen för 1996 års översynskonferens. Vi avser inte att hindra
            EU:s utveckling på vägen mot detta mål."
          </note>
          <note n="fd7c2f18">
            Uppbyggandet av EUROCORPS i två varianter, en syd- och en mellaneuropeisk,
            är oroande för framtiden, och det är knappast troligt att något
            EU-land kommer att kunna hålla sig utanför.
          </note>
          <note n="7ee4b49a">
            Efter Berlinmurens fall var det första man började tala om hot
            om upprustning och det fösta man började bygga en armé. Då, som
            alltid, hade det varit viktigare med samarbete, fredssamtal och
            att satsa på konfliktlösning.
          </note>
          <note n="76f01916">
            Ny byter EG namn till EU, från ett forum för civilt samarbete
            till att militarisera det samarbetet, och det är oroväckande.
            Likaså är det med de numera siamesiska tvillingarna NATO och VEU.
          </note>
          <note n="80412333">
            I NATO skall man bistå varandra om en av parterna angrips. Men
            landet bestämmer självt om det skall vara i form av militär hjälp
            eller någon form av annat bistånd.
          </note>
          <note n="f789531f">
            I VEU skall man bistå varandra militärt, och parlamenten behöver
            inte tillfrågas.
          </note>
          <note n="1417a4d6">
            Ett militariserat EU - om Sverige nu lyckas stå utanför VEU eller
            inte - är hotande och provocerande både mot öst och syd. De muslimska
            länderna känner sig hotade, speciellt efter Gulfkriget.
          </note>
          <note n="0bd75d5e">
            Johan Galtung, norsk fredsforskare, anser att det finns en risk
            att andra unioner bildas, just för att länder utanför EU känner
            sig hotade. Vapenskrammel och uppbyggande av ett gemensamt försvar
            är alltid hotande.
          </note>
          <note n="37af51cc">
            Maastrichtfördraget, som trädde i kraft 1993, innebär att unionen
            skall utveckla en försvarspolitik, som med tiden kan leda till
            ett gemensamt försvar för alla länder.
          </note>
          <note n="c6a1a726">
            Produktion av försvarsmaterial är undantaget från
          </note>
          <note n="d3a2b4e0">
            EG:s ansvarsområde enligt Romtraktaten 223 §. I
          </note>
          <note n="959f2c3f">
            Maastrichtfördraget finns angivet att man avser att ytterligare
            undersöka ökat samarbete på vapenområdet i syfte att upprätta
            en europeisk vapenagentur.
          </note>
          <note n="5a76bd29">
            Inom EU håller redan i dag en gemensam marknad för vapenindustrin
            på att växa fram. Sverige har i flera år aktivt verkat för att
            komma med i detta samarbete.
          </note>
          <note n="8b51f8ec">
            Sverige har nämligen ansökt om samarbete med de europeiska NATO-staternas
            programgrupp för forskning, utveckling och tillverkning av krigsmateriel.
          </note>
          <note n="a63949b2">
            Ansökan, som gjordes till dåvarande IEPG, Independent European
            Programme Group, stöddes enhälligt av Utrikesnämndens ledamöter.
            Den avslogs dock av
          </note>
          <note n="e72b95ab">
            IEPG.
          </note>
          <note n="29c40bea">
            IEPG bytte 1993 namn till WEAG, Western European Armament Group,
            men uppgifterna är desamma. Däremot har gruppen inlemmats i VEU
            och flyttat sitt högkvarter till Bryssel. VEU är enligt Maastrichtfördraget,
            artikel J 4, "en integrerad del av unionens utveckling, att utarbeta
            och genomföra unionsbeslut och unionsakter som berör försvaret".
          </note>
          <note n="1b6cc09e">
            Inlemmandet av WEAG förstärker denna ambition och måste ses som
            ett led i den framtida säkerhetspolitiken.
          </note>
          <note n="84ba2626">
            Sverige är genom Försvarets materielverk, FMV, representerat
            i det råd som planerar kursverksamhet för WEAG:s medlemmar. Syftet
            med denna verksamhet, benämnd Session Européenne des Responsables
            d´Armement, SERA, är enligt uppgift från f.d. försvarsminister
            Anders Björck "att bidra till ett europeiskt synsätt inom försvarsmaterielområdet,
            att utbyta information och att skapa förståelse för skilda synsätt
            och arbetsformer. Bland områden som behandlas kan nämnas former
            för materielanskaffning och försvarsindustrins inriktning i olika
            länder samt möjligheter till och erfarenheter av mellanstatligt
            samarbete om försvarsmateriel."
          </note>
          <note n="262468c2">
            Personer från FMV, Försvarets forskningsanstalt,
          </note>
          <note n="9df1acee">
            FOA, och försvarsindustrin har redan deltagit i detta samarbete.
            För övrigt skickade Sverige officiella observatörer till VEU:s
            sessionsmöte i Paris redan den 29 november 1993. Numera är vi
            observatörer.
          </note>
          <note n="f8290c08">
            IEPG skapade också för några år sedan ett för de deltagande länderna
            gemensamt program för forskning och teknikutveckling, European
            Cooperation for the Long-Term in Defence, Euclid. Det finansieras
            av medlemsländerna samt deltagarna i respektive projekt. Sverige
            har genom FOA haft visst informationsutbyte med Euclid.
          </note>
          <note n="68ae00d3">
            Riksdagen har uttalat att svensk säkerhetspolitik skall vara
            alliansfri, syftande till neutralitet i händelse av krig i vårt
            närområde. Men hur skall vi kunna vara neutrala när vår försvarsindustri
            är beroende av
          </note>
          <note n="fcf33b62">
            NATO-ländernas vapenindustrier?
          </note>
          <note n="3bfc7d08">
            Det är allvarligt att Sverige utan offentlig debatt agerat för
            att ingå ett säkerhetspolitiskt samarbete med allierade stater,
            och nu inom EU. Hur många känner till alla dessa programgrupper
            - IEPG,
          </note>
          <note n="0964c4bc">
            WEAG, SERA, Euclid - som Sverige nu alltmer engagerar sig i och
            för?
          </note>
          <note n="bf0e0183">
            I en demokrati är det viktigt att säkerhetspolitiken har en bred
            förankring och omfattas av folket. Därför får inte en ny säkerhetspolitik
            smygas in, utan den måste föregås av en öppen debatt.
          </note>
          <note n="5b32243b">
            Är ett land med i EU kan det inte spela ett neutralt lands roll.
            USA erkände hösten 1993 VEU som den europeiska pelaren i NATO,
            och den 10 januari vid toppmötet beslutades detta i EU. EU är
            i och med detta direkt kopplat till NATO. Både VEU och
          </note>
          <note n="649719c9">
            NATO är uppbyggda i det kalla krigets anda, med upprustning och
            kärnvapen som hot. Ingen utveckling har skett mot konfliktlösning
            eller andra möjligheter.
          </note>
          <note n="01fd9442">
            Ju fler länder som går med i EU, desto starkare blir unionen.
            Små länder hotar inte freden. Det är alltid stormakter som startar
            krig, men egentligen är det en sanning med modifikation. De flesta
            krig i världen är ju inbördeskrig. Om man definierar ett krig
            med att det betyder att mer än 1 000 människor dödas per år, kan
            man säga att det pågår ungefär 40 krig i världen. Ett enda av
            dem är en väpnad konflikt mellan stater, nämligen Pakistan och
            Indien.
          </note>
          <note n="8d2e51ec">
            Vi är en liten, rik minoritet, som använder vilka medel som helst
            för att skydda våra orättvisa privilegier. Europa jublar i dag
            över att vi lyckades sätta så mycket press på Sydafrika att apartheid
            avskaffades.
          </note>
          <note n="91508ee8">
            Vi har också ett liknande apartheidsystem, men vi gör inget fel.
          </note>
          <note n="3a8a0cae">
            Om de som plockar bomull, som får 10 kr i månaden, och de som
            syr T-tröjor i Taiwan skulle ha en levnadsstandard i stil med
            vår, skulle en T-tröja kosta
          </note>
          <note n="dfd54bb8">
            3 000 kr. Vi tar för givet att vi skall fortsätta att köpa bomullströjor
            för 150 kr även i fortsättningen.
          </note>
          <note n="26980bf6">
            Det behövs höga murar för att den lilla vita rika minoriteten
            skall kunna fortsätta sitt kalas. Man kan till nöds acceptera
            att marknader utanför får avsättning för sina produkter. VEU kan
            också få möjlighet att använda kärnvapen för att se till att vi
            får tillgång till det som vi behöver innanför murarna. VEU:s roll
            är verkligen skrämmande.
          </note>
          <note n="a54e69d8">
            Anf. 34 MATS ODELL (kds)
          </note>
          <note n="61c73214">
            Fru talman! Sedan snart två månader är Sverige fullvärdig medlem
            av EU. Det har svenska folket i demokratiska former beslutat.
            Men vi vet att det finns en mycket stor minoritet, som på valdagen
            i varierande grad var mot detta medlemskap. Detta faktum lägger
            ett stort ansvar på regering, riksdag och de politiska partierna
            att agera så att vi på bästa sätt kan länka samman svenska folket
            i Europafrågan inför framtiden. Nu gäller det att gå vidare och
            utnyttja den nya och viktiga plattform som Sverige har fått för
            att påverka den allt större del av vår vardag som bestäms utanför
            vårt lands gränser.
          </note>
          <note n="eecef5ec">
            Vi kristdemokrater har under lång tid verkat för ett svenskt
            medlemskap i EU. Bakgrunden är både ideologisk och realpolitisk.
            Den är ideologisk, därför att
          </note>
          <note n="192810c9">
            EU representerar samförstånd, broderskap, demokratiska värderingar
            och en aktiv fredssträvan. Den är realpolitisk, därför att Sverige
            mer än någonsin behöver ett redskap för att hantera stora samhällsproblem
            i gemenskap. Därför välkomnar vi det positiva resultatet i folkomröstningen.
          </note>
          <note n="ac24e5fe">
            Men vårt medlemskap i EU löser ju inte automatiskt Sveriges problem.
            Men det ger oss kraftfullt ökade möjligheter att skapa ett bättre
            samhälle för kommande generationer. För att detta skall bli möjligt
            krävs det att Sverige kan presentera en tydlig och strukturerad
            plan för sitt agerande inom EU, inte minst inför den viktiga översynskonferensen
            nästa år.
          </note>
          <note n="e9d50d3f">
            Vi kristdemokrater delar de europeiska grundfädernas vision om
            ett enat, demokratiskt Europa, där den politiska makten fördelas
            efter subsidiaritetsprincipen mellan de olika nivåerna. Det gäller
            nu bara att aktivt kämpa för att den kommer att tillämpas på alla
            nivåer, även i den nationella politiken. Inom parentes sagt, fru
            talman, verkar det vara svårare än att få det att fungera inom
            EU, med regeringens återställarpolitik. Vi är övertygade om att
            subsidiaritetsprincipen hjälper oss att bevara det typiskt nationella
            och den regionala och lokala kompetensen. EU kan bara vara en
            djup och stark gemenskap, bestående av självständiga och suveräna
            nationer, men aldrig som någon enhets- eller superstat.
          </note>
          <note n="3d290560">
            Fru talman! Det är oroande att den svenska regeringen, som flera
            talare redan har varit inne på, ligger så sent i arbetet inför
            översynskonferensen 1996. Om man verkligen vill vara med och påverka
            detta för
          </note>
          <note n="ee14b2d9">
            Sverige mycket viktiga skeende borde man redan i praktiken ha
            genomfört sin strategiska analys. Det är nu möjligheterna finns
            att ta initiativ och få genomslag för Sveriges syn. Vet regeringen
            nu vad Sverige egentligen skall prioritera för att uppnå, och
            inte minst viktigt, vilken utveckling vi vill förhindra inom
          </note>
          <note n="f021dd94">
            EU? Har man funderat på vilka strategiska allianser -
          </note>
          <note n="5623d088">
            utöver kontakterna med Douglas Hurd - som bör ingås för att man
            skall nå framgång? Men man kanske inte har kommit fram till vad
            som är framgång utifrån
          </note>
          <note n="fe0ed080">
            Sveriges perspektiv. Av allt att döma är svaren i de flesta fall
            nej på dessa frågor.
          </note>
          <note n="ef878ec9">
            Regeringen har inte ens tillsatt den parlamentariska kommitté
            som skall medverka i utformandet av den svenska positionen. Vilka
            instruktioner har Sveriges
          </note>
          <note n="104a8bf3">
            EU-ambassadör inför den mycket snara s.k. biktprocess som ordförandeskapet
            redan har dragit i gång, där de olika medlemsländerna skall ge
            sin syn på den framtida strukturen? Och hur har de instruktionerna
            förankrats demokratiskt? Vi hoppas här i dag få svar på några
            av dessa frågor, därför att de står inte att finna i den utrikesdeklaration
            som utrikesministern har läst upp här i dag.
          </note>
          <note n="3a0f8442">
            Nu är det oerhört viktigt att EU får en enhetlig konstitution
            och ett mer överblickbart gemensamt regelverk samtidigt som en
            mycket tydlig kompetensfördelning mellan EU:s olika nivåer fastställs.
            Här måste respekten för de små länderna bekräftas. När det kommer
            in flera medlemmar måste röstreglerna självfallet justeras, men
            den nuvarande principen för röstfördelning mellan nationerna,
            som faktiskt gynnar små länder, måste få finnas kvar.
          </note>
          <note n="9a61290a">
            Öppenheten inom EU måste också öka och vidareutvecklas. Fler
            öppna diskussioner och öppna omröstningar i rådet är ett steg
            på vägen. Men medlemsländerna måste själva få avgöra om och när
            deras förberedelser och ståndpunkter skall bli offentliga.
          </note>
          <note n="35173755">
            I princip skall rådet enligt vår uppfattning inte ensamt kunna
            fatta beslut utan parlamentets samtycke.
          </note>
          <note n="81eed296">
            På sikt bör parlamentet få full initiativrätt och en ökad lagstiftningsrätt.
          </note>
          <note n="edf7f8d0">
            Allt EU-arbete måste alltså präglas av öppenhet och offentlighet.
            Lagförslag, domstolsprotokoll, osv.
          </note>
          <note n="bf98b07b">
            måste bli tillgängliga för allmänheten.
          </note>
          <note n="2f26ef57">
            EU-medlemskapet har också stor betydelse i kampen mot arbetslöshet,
            i arbetet för nya jobb och en stark ekonomisk utveckling i Sverige.
            Men det gäller att kombinera våra nationella åtgärder med de gemensamma
            åtgärderna. Mycket talar för att om Sverige skulle komma att stå
            utanför en zon av europeisk valutastabilitet skulle detta leda
            till ett högre ränteläge och en uppenbar risk för valutasvängningar
            som skulle öka arbetslöshet och budgetproblem.
          </note>
          <note n="9e014f4f">
            Kds anser att Sverige skall behålla sin militära alliansfrihet,
            som framgått av debatten tidigare. Men att aktivt delta i EU ger
            Sverige en ökad nationell säkerhet och nya möjligheter att verka
            för global säkerhet utan att Sverige tvingas ge upp sin militära
            alliansfrihet.
          </note>
          <note n="29a73f56">
            Vi ser det som en självklar uppgift att inom EU
          </note>
          <note n="df3643f6">
            verka för att pionjärernas idé om en allt djupare gemenskap i
            hela Europa skall förverkligas. För att säkra demokrati och bättre
            livsvillkor är ett medlemskap i EU för många av länderna i centrala
            och östra
          </note>
          <note n="6aa6a180">
            Europa ett av de absolut viktigaste målen. Här står
          </note>
          <note n="979bc2d1">
            Sverige inför en stor utmaning som ambassadör och fadder, inte
            minst för de baltiska staterna. I denna utvidgningsprocess österut,
            för att stabilisera demokratin, för att hantera de monumentala
            miljöproblem som kommunismen och socialismen lämnade efter sig
            borde Sverige lägga tyngdpunkten av sitt engagemang inför och
            på översynskonferensen nästa år.
          </note>
          <note n="2f301a9c">
            Det är bra att den svenska regeringen går i spetsen i kampen
            för ett bättre djurskydd inom EU. Kds har motionerat här i riksdagen
            om just åttatimmarsregeln vid djurtransporter och flera andra
            djurskyddskrav. I
          </note>
          <note n="dea33c6e">
            går fick Sverige också aktivt bidra till att åstadkomma en blockerande
            minoritet av likasinnade länder mot ordförandeskapets förslag.
            Det visar verkligen att EU-
          </note>
          <note n="34c964b3">
            medlemskapet är den enda möjligheten för oss i Sverige att påverka
            den ofta bestialiska behandling som många slaktdjur utsätts för
            utanför vårt eget lands gränser.
          </note>
          <note n="3060ce4c">
            Problemet med djurskyddet hänger intimt samman med att livsmedelsproduktionen
            sedan många år går mot en allt högre intensitet vad gäller både
            växt- och animalieproduktion. I Sverige pågår sedan några år ett
            miljöarbete bland Sveriges bönder som kallas "på väg mot världens
            renaste jordbruk". Det medlemsavtal som svenska folket gick till
            val på skulle ha inneburit en stark framgång för detta arbete,
            men socialdemokraterna har valt att tacka nej till stora delar
            av det framförhandlade miljöstödet till det svenska jordbruket.
            Detta skapar den lätt absurda situationen att bönder i andra EU-länder
            får full kostnadskompensation för miljöåtgärder ur EU:s miljöfond,
            utan egenkostnad, medan svenska bönder åker på att betala miljöavgifter
            utan att få del av fondens möjligheter till miljöförbättrande
            åtgärder.
          </note>
          <note n="a7b8cd84">
            Fru talman! Romtraktaten ger ingen formell möjlighet att stifta
            lagar över medlemsländernas sociala politik utom vad gäller arbetsmarknaden.
            Men vi tror att den sociala dimensionen behöver utvecklas.
          </note>
          <note n="dac18de6">
            Jag menar också att EU aldrig får bli en rikemansklubb. Det är
            bra att regeringen är inriktad på att höja kvaliteten och effektiviteten
            i EU:s bistånd.
          </note>
          <note n="6dcce84b">
            Också situationen när det gäller migrationsfrågor kräver gemensamma
            lösningar. Vi kristdemokrater är angelägna om att ett effektivt
            och praktiskt arbete leder till en gemensam asyldefinition och
            en gemensam policy för likabehandling och integrering av flyktingar
            och invandrare.
          </note>
          <note n="909833da">
            Anf. 35 Statsrådet MATS HELLSTRÖM
          </note>
          <note n="4267775e">
            (s)
          </note>
          <note n="7a278678">
            Fru talman! Den första januari i år blev Sverige medlem av EU.
            Den första januari i år hände också någonting annat utomordentligt
            betydelsefullt för oss alla här i Sverige. Det var att den nya
            världshandelsorganisationen, WTO, bildades och att den stora handelsförhandlingen
            i GATT, GATT-rundan, faktiskt kunde avslutas - och det med en
            väsentligt kraftfullare frigörelse av handeln än vad de flesta
            hade vågat förutsäga när rundan en gång påbörjades i Punta del
            Este i Uruguay 1986. Det handlar om delvis 40-
          </note>
          <note n="a64596b5">
            procentiga tullsänkningar, och det handlar om att jordbrukets
            subventioner för första gången kommer att minska ordentligt runt
            om i världen, även om övergångstiderna kanske är längre än vad
            vi skulle ha önskat oss. Det är i varje fall en rejäl och utomordentligt
            välkommen frihandelsuppgörelse som har träffats.
          </note>
          <note n="5b060e13">
            Samtidigt skaffar sig såväl USA som EU redskap som kan komma
            att användas protektionistiskt, och det är ett varningstecken
            som det är viktigt för oss i
          </note>
          <note n="194ed9ae">
            Sverige att lägga märke till. USA har skärpt sin praxis i negativ
            riktning när det gäller antidumpningstullar, och EU är på väg
            i liknande riktning. Skyddsåtgärder bullas upp, och nya instrument
            tas fram. Det är mycket viktigt att Sverige som nybliven medlem
            i EU
          </note>
          <note n="162cf64f">
            ordentligt bevakar och tillsammans med andra frihandelskrafter
            i EU begränsar och kringskär de nya handelsinstrumenten, så att
            de inte kommer att användas i protektionistisk riktning. Det började
            vi med redan som observatörer förra hösten, och det har vi även
            haft framgång med, naturligtvis inte ensamma utan tillsammans
            med andra krafter i EU. Det är alltså en viktig uppgift för oss
            att tillsammans med andra verka för att den stärkta frihandel
            som har åstadkommits i
          </note>
          <note n="7c96c24f">
            WTO nu inte urholkas genom olika bilaterala eller andra aktioner.
          </note>
          <note n="43ecd8e4">
            Det är också viktigt att WTO kommer i gång effektivt och snabbt.
            Det finns många frågor, som kommer från Uruguay-rundan, för den
            nya organisationen att ta ställning till. Det handlar om viktiga
            delar av tjänstehandelsförhandlingarna. Tjänstehandeln är den
            mest expanderande delen av handeln i världen -
          </note>
          <note n="3a1f0e3d">
            den omfattar kanske 20 % av världshandeln. Där har man varit
            överens om ett ramverk, men det återstår viktiga förhandlingar
            också på för Sverige väsentliga områden som t.ex. telekommunikationer.
            Det handlar om frågor om handel och miljö, handel och arbetsvillkor,
            det handlar om investerings- och konkurrensregler i en globaliserad
            ekonomi, där det ekonomiska utbytet alltmer sker genom lokal produktion,
            lokala investeringar, snarare än genom den traditionella handeln
            över gränserna. Då blir naturligtvis också exempelvis konkurrensvillkor
            av vikt på ett sätt som de kanske inte var i en värld där det
            ekonomiska utbytet i första hand skedde med traditionell handel
            med varor.
          </note>
          <note n="9ac1ec77">
            Inom WTO kommer man nu tidigt att diskutera den egna organisationens
            relation till Världsbanken,
          </note>
          <note n="15776e8f">
            IMF, de s.k. Bretton Woods-institutionerna, kanske inte minst
            i ljuset av de misslyckanden som man har ansett sig kunna påtala
            när det gäller hur de tidigare
          </note>
          <note n="4cfb2eed">
            Bretton Woods-institutionerna har hanterat de kriser som har
            uppstått i länder som har försökt att frigöra sin handel. Mexico
            är ett sådant fall, där debatten nu är mycket intensiv.
          </note>
          <note n="3a229026">
            Bretton Woods-institutionerna står så att säga för ett makroekonomiskt
            perspektiv och WTO för ett mikroekonomiskt. Måste inte dessa giftas
            ihop på något sätt? Måste det inte bli ett bättre samarbete mellan
            de ekonomiska institutionerna på multilateral nivå för att utvecklingen
            skall stödjas, inte minst i de u-länder som nu frigör sig och
            sin ekonomi?
          </note>
          <note n="4650ad78">
            Detta är frågor som jag hoppas kommer att spela en stor roll
            på OECD:s ministermöte i maj och sannolikt också vid toppmötet
            inom G7-gruppen som kommer att hållas i Halifax i juni. Från svensk
            utgångspunkt är det väsentligt att samordningen och samarbetet
            mellan de organ som kan ge ett stöd till länder som försöker frigöra
            sin ekonomi blir starkare.
          </note>
          <note n="639919be">
            Vi bör också redan nu tänka igenom en strategi för den framtida
            frihandeln så att den kan leda till ett djupare ekonomiskt utbyte
            och en tillväxt och spridning av sysselsättningen, så att framstegen
            även kommer u-länderna till del och får en bredd i de länder som
            deltar i handelsutbytet.
          </note>
          <note n="ba12d9b8">
            Här handlar det kanske framför allt om den ökande regionaliseringen
            i världen, där regionala handelsorganisationer utvecklas alltmer.
            I Europa har vi
          </note>
          <note n="31731aa1">
            EES-avtal och EU, och vi förbereder oss nu för den frihandel
            med Östeuropa som jag skall återkomma till. I Nordamerika finns
            Nafta. Det pågår en diskussion med Sydamerikas länder. Det förekommer
            också diskussioner mellan USA och de ostasiatiska länderna, APEC,
            om en eventuell frihandel. Frågan är om denna typ av regionala
            organisationer är till förfång för en ökad frihandel och ett multilateralt
            samarbete eller inte. Det blir naturligtvis så om det byggs upp
            protektionistiska block.
          </note>
          <note n="e0124785">
            Frågan är dock om erfarenheten hittills har inneburit en sådan
            effekt. Det är frågor som analyseras. I
          </note>
          <note n="4a48ccca">
            Sverige arbetar vi med dessa frågor t.ex. i Kommerskollegium
            för att ha en bas för vad som kan bli dagordningen för världshandelsorganisationen
            om några år, när de frågor som den har att hantera först har lösts.
          </note>
          <note n="f7f0634f">
            Om ett regionalt samarbete innebär att man fördjupar frihandeln
            och integrationen på områden där det inte är politiskt möjligt
            att åstadkomma förhandlingar på en global bas, kan man åstadkomma
            något regionalt som andra länder sedermera kan ansluta sig till.
            Det blir en dynamik och en fördjupning.
          </note>
          <note n="6374e1ae">
            Regionalt samarbete och regional integration kan också gälla
            att man går in på nya områden som ännu är oprövade i ett multilateralt
            sammanhang. Då kan den regionala förhandlingen bli en experimentverkstad
            för multilaterala förhandlingar som kan göras sedan. En del menar
            att Australiens och Nya Zeelands regionala samarbete kring tjänstehandel
            har utgjort en typ av experimentverkstad, som har varit viktig
            att dra erfarenheter av när det skedde förhandlingar om tjänstehandel
            på multilateral basis inom GATT.
          </note>
          <note n="558f4407">
            Den här typen av frågeställningar, om en EES-
          </note>
          <note n="26d6d4e3">
            inriktad integrationsaktion mellan större grupper än de europeiska
            länderna vore av värde inför framtiden, arbetar vi intensivt med
            i Sverige. Det gör även andra länder. Jag menar att det är viktigt
            att dessa frågor kommer upp på dagordningen när världshandelsorganisationens
            första ministermöte kommer att hållas i
          </note>
          <note n="b8e9968b">
            Singapore i slutet av 1996.
          </note>
          <note n="a512b9c8">
            Vi har nu också en akut handelspolitisk fråga i
          </note>
          <note n="cbb24c85">
            Sverige som berör såväl EU som WTO. Det gäller att vi som nyblivna
            medlemmar kommer att höja våra tullar på vissa områden. Effekten
            av att ett land går in i en tullunion får inte för omvärlden bli
            att tullarna höjs. Således måste EG kompensera omvärlden för de
            tullhöjningar som skulle bli av. De förhandlingarna har kommit
            i gång. Vi har lyckats få ett halvårs förlängning av våra låga
            tullar på de områden som är viktiga för oss, t.ex. halvledare,
            datorer och elektronik.
          </note>
          <note n="81d9f009">
            Nu gäller det för Sverige att övertyga Kommissionen tillsammans
            med de andra länder som har samma intresse som vi - det gäller
            importörer i andra delar av världen och de nya länder som ofta
            har samma tullstruktur som vi - om att de tullsänkningar som EG
          </note>
          <note n="287116ed">
            permanent skall förhandla fram just skall gälla de länder som
            är viktiga för oss och för importörerna utomlands. Det gäller,
            som sagt, t.ex. halvledare.
          </note>
          <note n="45c352b0">
            Det här är ingen enkel förhandling. Det finns givetvis ett skäl
            till att EG har högre tullar. Man har inte sänkt dem lika mycket
            som vi under Uruguayrundan eftersom det fanns skyddsintressen
            hos vissa länder.
          </note>
          <note n="8a293d6d">
            Detta är en för oss och för svenska intressen väsentlig förhandling
            som kommer att pågå under våren. Det kommer att handla om vår
            utvidgning.
          </note>
          <note n="dec9c04c">
            En annan utvidgning, som vi ser som nästa stora steg för EG,
            är också mycket väsentlig ur handelspolitiska utgångspunkter.
            Skall det vara möjligt att integrera Öst- och Centraleuropas länder
            snabbt på den europeiska marknaden krävs också handelspolitiska
            åtgärder. Det är många villkor som måste uppfyllas av de nya förhandlingsstaterna,
            de som förväntas bli medlemmar senare.
          </note>
          <note n="f3aa72ed">
            Vid toppmötet i Köpenhamn angavs villkoren. Det handlar om demokratiska
            institutioner, en fungerande marknadsekonomi och möjligheter att
            åta sig medlemskapets förpliktelser när det gäller en politisk,
            ekonomisk och monetär union. Det handlar också om
          </note>
          <note n="4aa626bf">
            EU:s egen förmåga att ta emot nya medlemmar. Det är en viktig
            aspekt av den regeringskonferens som kommer att påbörjas nästa
            år, 1996.
          </note>
          <note n="48bd1c1a">
            För att påbörja det här arbetet har EG vid toppmötet i Essen
            antagit en strategi för att förbereda de central- och östeuropeiska
            länderna för inträdet i EU.
          </note>
          <note n="8072b9d4">
            Förhoppningsvis kommer den strategin snart också att omfatta
            de baltiska staterna och Slovenien. Från svensk sida har vi drivit
            på för att de baltiska staterna snarast möjligt skall kunna sluta
            associationsavtal, s.k.
          </note>
          <note n="4c6c74c1">
            Europaavtal, för att få samma status som de sex länderna i Central-
            och Östeuropa inför de förhandlingar som vi hoppas skall påbörjas
            om medlemskap i EU.
          </note>
          <note n="9cc822b0">
            EU:s öststrategi är en färdplan och en hjälp vid ett närmande
            till EU. Den har både kortfristiga och medelfristiga element.
            Från svensk sida har vi all anledning att understödja denna process
            och ordentligt främja att målen förverkligas. Det handlar om ett
            ökat handelsutbyte. Det är ett mycket väsentligt bidrag till
          </note>
          <note n="fba514bf">
            Östeuropas utveckling. Det handlar också om att öppningen skall
            kunna ske så att vi kan skapa ett europeiskt frihandelsområde,
            som inkluderar centraloch östeuropeiska stater, det nuvarande
            EU samt
          </note>
          <note n="24acde24">
            EES-staterna.
          </note>
          <note n="8b7f64bc">
            Samtidigt måste de länder som förbereder sig för förhandlingar
            med oss själva genomföra förändringar i sitt samhälle så att de
            orkar med konkurrensen på den stora och svåra gemensamma marknaden.
            Kommissionen förbereder nu en vitbok som kommer att läggas fram
            vid toppmötet i Cannes i juni med förslag till hur de central-
            och östeuropeiska länderna skall anpassa sin lagstiftning och
            sina ekonomiska system till EU. Det gäller lagar, förordningar,
            standarder, certifieringsmetoder, regler gällande konkurrens,
            statsstöd m.m.
          </note>
          <note n="bb568ea2">
            Jag tror att vi i Sverige skall tänka på att vi i mitten av 80-talet
            påbörjade en liknande förändring av vår ekonomi i EES-processen.
            Det tog tid för oss. Det är självklart att det kommer att ta tid
            - kanske än mer tid - för de öst- och centraleuropeiska staterna.
            De utgår inte från moderna marknadsekonomier, vilket
          </note>
          <note n="9b85d7c8">
            Sverige, Finland och Österrike har gjort och gör. De har en väsentligt
            svårare situation när de skall genomföra sina förändringar för
            att kunna delta i den stora gemensamma marknaden.
          </note>
          <note n="a3f9aff3">
            De östeuropeiska länderna har i många fall redan påbörjat motsvarande
            självständiga förändring. Det är viktigt och glädjande att de
            gör det. Man har också frågat oss om vi kan hjälpa till med att
            dela med oss av våra erfarenheter från EES-tiden. Det gör vi självfallet
            mycket gärna.
          </note>
          <note n="3728d15e">
            EU som organisation kommer också att erbjuda tekniska hjälpprogram
            för att underlätta den här processen för de östeuropeiska och
            centraleuropeiska länderna. Men som sagt, vi själva som medlemsländer
            kan bidra, inte minst vi som har EES-processen bakom oss.
          </note>
          <note n="120c97c2">
            Enligt svensk uppfattning måste EU anstränga sig för att tidigarelägga
            sina sänkningar av tullskyddet, öka importen när det gäller textil-,
            stål- och verkstadsprodukter, vilket är viktigt. Det gäller många
            av de produkter som det är realistiskt för Östeuropas länder att
            exportera till oss. Det gäller inte minst jordbruksprodukter,
            där EU måste ta ett ordentligt tag för att förändra den gemensamma
            jordbrukspolitiken om det skall vara möjligt att motta de nya
            länderna som medlemmar.
          </note>
          <note n="d6e3645d">
            Om den nuvarande jordbrukspolitiken i EU skulle kvarstå oförändrad
            skulle det handla om inemot en fördubbling av jordbrukets kostnader
            som andel av
          </note>
          <note n="f0ad7878">
            BNP. Det är naturligtvis en orimlighet. Om man menar allvar med
            ett medlemskap för Östeuropas länder måste man förändra EU:s jordbrukspolitik.
          </note>
          <note n="0bf1b722">
            Fru talman! Såväl EU som Östeuropas, Centraleuropas och Baltikums
            länder måste reformera sin ekonomiska verklighet. Det handlar
            om att reformera hemma i Tjeckien, i Estland, i Sverige, i Belgien
            och i
          </note>
          <note n="3111ccce">
            Tyskland. Det handlar om stål- och tekoindustrin och om jordbruket
            för EU:s del. Det handlar om en modernisering och om möjligheter
            för Östeuropas länder att konkurrera.
          </note>
          <note n="b753432b">
            Vi måste reformera i den verkliga ekonomin, och det reformarbetet
            måste vi starta nu. Det är minst lika viktigt att vi arbetar med
            detta för att Östeuropas länder i realiteten skall bli medlemmar
            som med de i och för sig viktiga institutionella reformer som
            handlar om beslutsfattande, nya organisationsformer och annat.
            De reformerna diskuteras mycket, kanske betydligt mer, i den allmänna
            debatten i olika medlemsländer. Debatten om den verkliga ekonomin
            är svårare. Därför kanske den finns med så litet på debattsidorna
            i olika länders tidningar, men den är minst lika viktig för oss
            som vill att Östeuropas länder skall bli medlemmar i den europeiska
            unionen.
          </note>
          <note n="5e8a3969">
            Anf. 36 GÖRAN LENNMARKER (m)
          </note>
          <note n="f85a7dc5">
            Fru talman! Det var värdefullt att Mats Hellström i slutet av
            sitt anförande så tydligt påpekade det viktiga i att vi också
            i väst, i EU:s medlemsländer, påbörjar det nödvändiga reformarbetet.
            Det är ett mycket viktigt och riktigt påpekande. Dessutom kan
            detta reformarbete påbörjas nu. Det hänger inte samman med de
            institutionella förändringar som regeringskonferensen har att
            ta upp. Detta är saker som faktiskt redan i dag ligger i EU:s
            egen beslutsmakt. Det handlar mer om politiska och andra saker
            som måste förändras än att just stadgan behöver förändras.
          </note>
          <note n="3601169d">
            Det finns en sak som jag tycker är viktig när man ser i perspektivet
            med en utvidgning i fråga om Central- och Östeuropa. Jag räknar
            in Baltikum i begreppet Central- och Östeuropa. Jag tror att det
            är av svenskt intresse att alltid ha den definitionen. När
          </note>
          <note n="19cb63b0">
            EFTA-staterna alltmer växte samman med EU skedde det på det ekonomiska
            området. Vi kom att trycka oss intill, och så småningom integrera
            oss med, EU - eller dess föregångare - medan vi höll viss distans
            på det politiska området.
          </note>
          <note n="08659198">
            I det här fallet har vi ett problem av delvis motsatt karaktär.
            Det kommer att ta lång tid för åtskilliga av dessa länder att
            fullt ut kunna medverka i den ekonomiska integrationen, frihandeln
            och den inre marknaden. Men på det politiska området är man oerhört
            intresserad av att komma in snabbt. Därför bör man nog fundera
            en del över strategin.
          </note>
          <note n="ca95b904">
            En möjlig sådan kan vara att tillåta medlemskap på ett relativt
            tidigt stadium men att det skall vara långa övergångstider på
            det ekonomiska området. På så sätt skulle just dessa länder ges
            möjlighet att redan på ett tidigt stadium finnas med i samarbetet
            vad gäller det politiska området, den gemensamma utrikes- och
            säkerhetspolitiken, framväxten av den gemensamma brottsbekämpningen,
            som ju är en central fråga, miljöpolitiken och många andra områden.
            Sedan får de lösa en del av sina problem under långa övergångstider.
          </note>
          <note n="37172c47">
            Jag tror att det efter förhandlingarna kan vara möjligt med ett
            snart medlemskap för dessa länder även om det, precis som Mats
            Hellström utförligt beskrev, finns svårigheter som kanske kan
            ta upp till ett decennium att komma till rätta med.
          </note>
          <note n="cd88edf1">
            Anf. 37 Statsrådet MATS
          </note>
          <note n="ce480ae0">
            HELLSTRÖM (s)
          </note>
          <note n="0dae62b1">
            Fru talman! De problem som Göran Lennmarker tar upp är verkliga
            och måste lösas. Inom EU har man redan nu startat det som man
            kallar en politisk dialog.
          </note>
          <note n="c8d27dfc">
            Sedan i höstas bjuder man in utrikesministrarna från de länder
            som har Europaavtal, dvs. Öst- och Centraleuropas länder, till
            politiska överläggningar. Vi hoppas att detta så snart som möjligt
            också skall gälla
          </note>
          <note n="c59cbde1">
            Baltikums länder. Man berör bl.a. just de frågor som
          </note>
          <note n="5bbcea37">
            Göran Lennmarker tog upp. Frågan om internationell brottslighet
            var t.ex. en viktig fråga när ett sådant här möte mellan utrikesministrarna
            hölls i november förra året.
          </note>
          <note n="e4816c1e">
            Den politiska dialogen har man alltså redan satt i gång. Den
            måste intensifieras. Den förekommer ju av och till. Vid toppmötena
            i Essen hade man ett särskilt möte tillsammans med statsministrarna
            från Öst- och
          </note>
          <note n="3f09c026">
            Centraleuropa som både handlade om ekonomi och om säkerhetspolitik.
            Detta gäller också på fackministernivå. Jag håller med Göran Lennmarker
            om att den politiska dialogen är utomordentligt viktig.
          </note>
          <note n="2c8ba822">
            En del grupper i de östeuropeiska länderna föreställer sig att
            det på ett enkelt sätt går att få ett medlemskap och att de sedan
            kan göra den svåra ekonomiska anpassningen efteråt. Så får det
            inte bli. Det kan låta attraktivt. Jag är rädd att man i dessa
            länder kommer att bedra sig, att det inte kommer att bli så här.
            Då kan man hamna i en besvärligare situation längre fram. Men,
            som sagt, det är glädjande att många östeuropeiska länder redan
            har påbörjat vad de förstår att man måste göra, nämligen en ekonomisk
            förändring i deras egna samhällen och en EU-
          </note>
          <note n="d703179b">
            anpassning. Då måste vi också svara med att sänka våra tullar.
          </note>
          <note n="89e34754">
            Anf. 38 GÖRAN LENNMARKER (m)
          </note>
          <note n="6a965bfa">
            Fru talman! Jag är nog den förste att hålla med
          </note>
          <note n="3cf85b70">
            Mats Hellström just i fråga om allvaret med att man påbörjar
            en EU-anpassning. Det är viktigt att det finns en bestämd viljeinriktning
            och kanske också en bestämd tidtabell för detta. Nu talar jag
            alltså om EU-
          </note>
          <note n="c918f80c">
            anpassningen i de central- och östeuropeiska länder som önskar
            bli medlemmar i den europeiska unionen.
          </note>
          <note n="368dc5b1">
            Förhandlingarna om Europaavtal, associationsavtal, är förhoppningsvis
            färdiga ganska snart. Vi kan tänka oss en situation i sommar då
            tio länder i Central- och Östeuropa, från Estland i norr till
            Bulgarien i söder, är associerade medlemmar. Då kan man ganska
            snabbt föra in perspektivet med ett tidigt medlemskap där man
            just beaktar nödvändigheten av att den interna ekonomiska omstruktureringen
            påbörjas, som Mats
          </note>
          <note n="0a9d7f7f">
            Hellström mycket förtjänstfullt höll fram.
          </note>
          <note n="264e1a8f">
            Vissa länder har som sagt gjort detta. Så det handlar inte om
            någon motsatsställning. Jag tror att det vore klokt av den svenska
            regeringen att överväga detta i det skede när man har uppnått
            det första steget, nämligen Europaavtal. Det vore naturligtvis
            kontraproduktivt att ta upp det nu. Den uppfattningen delar jag
            helt.
          </note>
          <note n="f50ae783">
            Anf. 39 HELENA NILSSON (c)
          </note>
          <note n="f79773f6">
            Fru talman! I mitt anförande ställde jag två frågor till utrikes-
            och handelsministern. Jag upprepar dem, eftersom jag inte har
            fått något svar i själva anförandet.
          </note>
          <note n="2fbeed31">
            Den första frågan var: Står socialdemokraterna bakom det förslag
            som har framförts i EU-parlamentet av en socialdemokratisk parlamentariker
            om upphävandet av vetorätten i det utrikes- och säkerhetspolitiska
            samarbetet inom EU?
          </note>
          <note n="e342df26">
            Den andra frågan var: Varför har den svenska riksdagen i dag
            inte fått någon redogörelse för den svenska regeringens riktlinjer
            för EU-politiken? Det som har framkommit i statsrådets anförande
            gäller just utvidgningen i fråga om Central- och Östeuropa.
          </note>
          <note n="45ab7c17">
            Det är bra, men det finns många andra områden som vi skulle behöva
            riktlinjer för, så att det inte uppstår en villrådighet inför
            regeringskonferensen 1996.
          </note>
          <note n="5e5e879c">
            Anf. 40 Statsrådet MATS
          </note>
          <note n="ce480ae0">
            HELLSTRÖM (s)
          </note>
          <note n="aca65440">
            Fru talman! Vad gäller den första frågan finns det inget skäl
            att frångå den uppfattning som vi har haft tidigare, nämligen
            att man beträffande den andra pelaren samarbetar mellanstatligt
            och alltså grundar sig på vetorätten. Jag har ingen annan uppfattning
            om detta än den som jag har haft tidigare.
          </note>
          <note n="ec275d88">
            När det gäller den andra frågan kan jag säga att vi har en något
            annan organisation än vad det finska parlamentet har. Det är riksdagen
            själv som bestämmer hur man organiserar sitt arbete. Den 14 december
            hade vi t.ex. en diskussion då jag redovisade den svenska regeringens
            prioriteringar inför EU-arbetet.
          </note>
          <note n="a042cf2d">
            Jag presenterade dem ganska utförligt då och har också gjort
            det vid andra tillfällen.
          </note>
          <note n="92613b14">
            Såvitt jag vet för den finska riksdagen en debatt om detta nu.
            Av riksdagens uppläggning har jag förstått att man i dag önskar
            en utrikes- och handelspolitisk debatt. Därför har jag i mitt
            inlägg anmält att jag vill tala om svensk handelspolitik. Jag
            tycker faktiskt att det är väsentligt att vi diskuterar den frågan
            mer än vad vi brukar göra.
          </note>
          <note n="a3119b3d">
            Vi har också talat med talmannen. Det vore bra om vi fick till
            stånd en renodlad EU-diskussion i riksdagen, men i det här fallet
            är vi ganska mycket i riksdagens händer.
          </note>
          <note n="9be005cc">
            När det gäller 1996 års regeringskonferens bör vi från regeringens
            sida och från oppositionens sida ha en fortlöpande diskussion
            och utbyta uppfattningar och värderingar med varandra. Sedan hoppas
            jag att den parlamentariska kommitté som nu skall börja sitt arbete
            kommer att ge ett underlag för en fyllig debatt i hela Sverige
            när vi närmar oss de tidpunkter då det är aktuellt att lägga fram
            våra positioner.
          </note>
          <note n="3d7a7935">
            Till dem som har sagt att det är bråttom vill jag säga att det
            inte är det. Regeringarna kommer att lägga fram sina positioner
            rimligt sent i den här processen. Det är en helt annan sak att
            man i Europaparlamentet, i kommissionen, gör sina utspel.
          </note>
          <note n="e496ab90">
            Vi har all anledning att inte göra om det misstag som gjordes
            i Maastrichtprocessen. Regeringen bör inte hastigt binda upp sig
            för en linje som sedan, oförankrat, drivs igenom, så att förhandlingsresultatet
            senare blir ifrågasatt. Detta blev fallet för många länder som
            berördes av Maastrichtavtalet. Vi har all anledning att föra en
            diskussion kring detta och att ta den tid på oss som behövs för
            att vi i Sverige skall kunna föra en öppen och demokratisk debatt.
          </note>
          <note n="4f3efa59">
            Man kan inte både äta upp kakan och ha den kvar.
          </note>
          <note n="a5be274e">
            Man kan inte både säga att det är fel av regeringen att inte
            nu lägga fram på bordet hur det skall vara och sedan instämma
            i att det är bra med en parlamentarisk debatt, att det är bra
            att vi i Sverige kan få tid för en fyllig diskussion i vilken
            många människor kan delta, innan regeringen tillsammans med riksdagens
            EU-
          </note>
          <note n="f5156e82">
            nämnd låser den svenska positionen. Min bedömning är att vi har
            god tid på oss för att föra en sådan debatt.
          </note>
          <note n="f8031019">
            Anf. 41 HELENA NILSSON (c) replik
          </note>
          <note n="6d3d75c6">
            Fru talman! Jag tillhör inte dem som säger att den parlamentariska
            kommittén kommer för sent. Jag välkomnar den. Jag tycker att det
            är ett viktigt initiativ från regeringens sida, inte minst för
            att stimulera till ett fortsatt intresse hos svenska folket för
            att vara med och påverka och ge sina synpunkter på hur det fortsatta
            arbetet skall se ut.
          </note>
          <note n="9c99e307">
            Statsrådet har emotsett en utrikes- och handelspolitisk debatt
            i kammaren, och det är bra, men det har i EU-debatten förekommit
            inlägg som har berört också andra områden än bara handelspolitiken.
            Detta gäller inte minst önskemål om nationella hållningar på olika
            områden som ligger inom EU:s ansvarsområde.
          </note>
          <note n="846a3c87">
            Enligt mitt sätt att se hade det varit önskvärt med riktlinjer
            från regeringen också i det arbetet.
          </note>
          <note n="dd44ae74">
            Anf. 42 KENNETH KVIST (v) replik
          </note>
          <note n="630f3c98">
            Fru talman! Liksom Helena Nilsson önskar jag att
          </note>
          <note n="4c46d7ac">
            Mats Hellström i sitt anförande hade diskuterat en strategi för
            Sverige i EU i framtiden. Om detta fick vi inte höra något, och
            utrikeshandelsministern har också förklarat att han ansåg att
            vi i dag skulle diskutera handelspolitik. Så då får vi kanske
            nöja oss med det, tyvärr.
          </note>
          <note n="6fc464b9">
            Jag vill ta upp två saker.
          </note>
          <note n="c1d9d62d">
            Den ena är att handelspolitiken på ett väldigt uppenbart sätt
            visar hur EU inskränker vår suveränitet.
          </note>
          <note n="fdc53ee3">
            Nu skall EU-kommissionen sköta förhandlingarna som avgör hur
            det blir med våra tullar gentemot andra länder, och vi får då
            snällt försöka påverka kommissionen så att den agerar så att det
            går någorlunda i den riktning som vi vill. Jag tycker att detta
            är ett slående och tydligt exempel på hur suveräniteten inskränks,
            och det är bra att detta blir klargjort, vilket det också blev
            genom Mats Hellströms inlägg.
          </note>
          <note n="2535d327">
            Det andra jag vill ta upp är en fråga som rör handelspolitiken
            mer i allmänhet. I långa stycken kan jag dela Mats Hellströms
            uppfattningar om bl.a. frihandel mellan stater. Men det finns
            en aspekt som för något årtionde sedan diskuterades mycket men
            som nu inte diskuteras alls och som jag efterlyser i de här sammanhangen,
            nämligen frågan om de stora transnationella bolagens makt över
            världshandeln.
          </note>
          <note n="8ccd49fb">
            En tredjedel av världshandeln är internhandel i stora monopol
            och koncerner, och dessa kan påverka väldigt mycket av bytesrelationer
            och prisrelationer.
          </note>
          <note n="2d7100bf">
            Men det finns ett moment som ofta glöms bort, nämligen hur man
            skall bekämpa de här storföretagens makt över den internationella
            handeln för att vi i verklig mening skall kunna få en fri handel.
          </note>
          <note n="da8d29e6">
            Anf. 43 Statsrådet MATS
          </note>
          <note n="ce480ae0">
            HELLSTRÖM (s)
          </note>
          <note n="daed6dc5">
            Fru talman! Kenneth Kvist efterlyser synpunkter på regeringens
            EU-politik. Han har uppenbarligen då inte lyssnat till utrikesministerns
            utrikesdeklaration, som ju är huvudpunkten i dagens debatt. Där
            tas förvisso viktiga principer för regeringens EU-politik fram.
            Jag får därför hänvisa Kenneth Kvist till att ta del av vad utrikesministern
            har sagt.
          </note>
          <note n="82996eb2">
            Det Kenneth Kvist säger om de multinationella företagen är alldeles
            riktigt. När de multinationella företagen först diskuterades på
            60- och 70-talet talade man, som Kenneth Kvist också gör, om att
            en tredjedel av världshandeln är internhandel.
          </note>
          <note n="bf3958ed">
            Sedan dess har, därutöver så att säga, produktionssystemet genom
            den tekniska utvecklingen förändrats dramatiskt. Både multinationella
            företag och andra företag lägger nu ut delar av sin produktion
            i många länder, och de har sedan möjlighet att sammanfoga produktionen
            till ett system, en produkt, i något land.
          </note>
          <note n="bc299b75">
            Det kan t.o.m. vara så att man tror att produktionen har försvunnit
            från något land men att i själva verket viktiga delar av produkten
            tillverkas där medan sammanfogningen sker någon annanstans.
          </note>
          <note n="06da2b42">
            Det är alltså fråga om ett globalt produktionssystem, vilket
            skapar ytterligare problem utöver de problem som Kenneth Kvist
            nämner och som jag håller med om är betydande problem inte bara
            för världshandeln utan också för sysselsättningen, för staters
            möjligheter att påverka, osv. Som jag sade i mitt anförande är
            det just därför väsentligt att frågor om investeringsregler och
            konkurrensregler ingår bland det som vi kommer att diskutera i
            den nya världshandelsorganisationen.
          </note>
          <note n="ba27662d">
            Anf. 44 KENNETH KVIST (v) replik
          </note>
          <note n="56119281">
            Fru talman! Det utrikeshandelsministern säger i den senare delen
            av sitt inlägg låter ju lovvärt.
          </note>
          <note n="f2362805">
            Jag har naturligtvis tagit del av vad utrikesministern har sagt
            om EU. Är dessa ytterst allmänna och knapphändiga positionsmarkeringar
            regeringens ståndpunkt så lämnas för närvarande mycket öppet,
            eftersom de synpunkter som framfördes var ganska obestämda och
            magra.
          </note>
          <note n="f7f0b4c1">
            Anf. 45 Statsrådet MATS
          </note>
          <note n="ce480ae0">
            HELLSTRÖM (s)
          </note>
          <note n="f6baa5cc">
            Fru talman! Jag hävdar bestämt att dessa ståndpunkter varken
            är magra eller obestämda. Det är mycket tydligt uttryckta värderingar
            som framförs i regeringens utrikesdeklaration.
          </note>
          <note n="8fdac5ef">
            Kenneth Kvist menar uppenbarligen att regeringen i detalj skall
            precisera ett antal punkter som skall vara den svenska positionen
            inför 1996. Det är uppenbarligen det han menar. Då kan han inte
            samtidigt eftersträva en demokratisk debatt i landet. Man måste
            bestämma sig för om det är viktigt att vi i Sverige tar tid på
            oss för att låta partier, opinionsgrupper, såväl de som har varit
            kritiska mot EU-medlemskap som de som har varit positiva, och
            intresseorganisationer ge synpunkter till Kenneth Kvist i EU-nämnden
            och till hans parti och till mig som regeringsrepresentant innan
            vi, regeringen och riksdagens EU-nämnd, tillsammans bestämmer
            oss för vilken som skall bli den svenska positionen i den förhandlingen.
          </note>
          <note n="b526602d">
            Anf. 46 RAGNHILD POHANKA (mp) replik
          </note>
          <note n="1d7e5530">
            Fru talman! Jag talade i mitt anförande om hotet från EU i dag.
            Hur skulle det då bli för de länder i syd och öst som fortfarande
            står utanför om ytterligare åtta eller tio länder går med i EU?
            Funderar man kanske på att också ta med hela Ryssland, ända bort
            till Vladivostok? Genom historien har alla alltför stora unioner
            sönderfallit. Man kan tänka på Djingis khan, romarväldet, Storbritannien
            och nu senast öststaterna.
          </note>
          <note n="9303780c">
            Med samma vältalighet som vissa - ja, inte jag förstås - tidigare
            använde för att få med Sverige i EU
          </note>
          <note n="1ddb304a">
            talar man nu för att öststaterna skall komma in i EU.
          </note>
          <note n="32e001e7">
            EU har fått hybris. Högmod går ju före fall. Det går knappast
            att ha ett sådant nära samarbete med många länder. Samarbete och
            handelsavtal och sådant kan man ju ha med hela världen. Men att
            föra in så stora områden i en union det blir ett hot mot både
            Japan och USA. Det är väl bättre med ett samarbete mellan likvärdiga
            stater.
          </note>
          <note n="fdb5c3e5">
            Jag vill också ställa en fråga. Ungefär 50 % av
          </note>
          <note n="6dfbb88c">
            EU:s sopor dumpas i u-länderna, samtidigt som vi utarmar dem
            på råvaror genom ganska dåliga handelsavtal med Loméländerna.
            Finns det några tankar om vad vi skall göra åt det?
          </note>
          <note n="704ff94f">
            EU är ju egentligen betydligt mer protektionistiskt än vad Sverige
            var. När man tar in råvaror från uländerna har man mycket låga
            tullar, men tullarna på färdiga industrivaror är på upp till 25
            %. Det är väl inte ett handelsutbyte på lika villkor?
          </note>
          <note n="b5370c4e">
            Vi har ingen egen röst längre. Vi har t.ex. ingen egen röst vid
            det stora toppmötet i Köpenhamn. Det har alltså blivit som vi
            trodde innan.
          </note>
          <note n="f81a5a4a">
            Anf. 47 Statsrådet MATS
          </note>
          <note n="ce480ae0">
            HELLSTRÖM (s)
          </note>
          <note n="48cbc483">
            Fru talman! Jag har förvisso synpunkter på protektionismen. Jag
            tillhör också dem som är kritiska mot delar av EU:s handelspolitik.
            Men jag tycker inte att de exempel Ragnhild Pohanka tog upp var
            så väl valda ur hennes egen synpunkt. Miljöpartiet i Sverige är
            ju i så fall mer protektionistiskt än både EU och den svenska
            regeringen på just de områden där uländerna vill få tillträde
            till våra marknader, nämligen i fråga om jordbruksvarorna.
          </note>
          <note n="d0d9809b">
            Det är vidare just inom EU som man har tagit de första internationella
            iniativen, i varje fall som jag känner till, för att förhindra
            dumpning av sopor i uländerna. Man har i EU fått i gång en reglering
            som ur vår synpunkt är positiv.
          </note>
          <note n="ccf83386">
            Jag tror i motsats till Ragnhild Pohanka att det bästa sättet
            att medverka till att det som Östeuropas befolkningar demokratiskt
            har uttryckt att de vill, nämligen få sin demokrati stabiliserad
            och få delta i en modern ekonomi, är vad också just de önskar,
            nämligen förberedelser för ett medlemskap i EU. Jag tror att det
            är en bättre väg än att vi skärmar av oss från Östeuropas länder.
          </note>
          <note n="a617110c">
            Då kommer självfallet den, som jag tycker, fullt legitima fråga
            som Ragnhild Pohanka ställer: Kan ett samarbete mellan så många
            stater utvecklas utan att spricka? Jag tror att det har möjlighet
            att göra det just därför att EU till skillnad från de flesta imperier,
            som
          </note>
          <note n="41617afe">
            Ragnhild Pohanka sade, har haft förmågan att kombinera nödvändig
            gemensam politik med respekt för minoriteter och för uttryck från
            olika kulturer, olika regioner och olika länder. Det är i den
            balansgången mellan gemensamma centrala beslut och en respekt
            för det lokala som EU:s politik alltid har funnits. När den tippar
            över åt det ena hållet är det farligt. Då kan det bli en centralisering
            som gör att projektet spricker.
          </note>
          <note n="c87d0d08">
            Också om den tippar över åt det andra hållet kan det bli farligt,
            en sådan anarki att politiken förlorar mot marknaden. Därför är
            den här balansgången alltid mycket viktig. Jag tror att EU är
            en av de mest mogna samarbetsformer som har funnits i historien
            när det gäller att klara denna balansgång.
          </note>
          <note n="3c91a22d">
            Anf. 48 RAGNHILD POHANKA (mp) replik
          </note>
          <note n="e6f5ab7a">
            Fru talman! Vad gäller minoriteter vill jag säga att det t.ex.
            inte i någon av EU:s alla grundlagar finns ett ord om urbefolkningar.
            Det är ganska allvarligt. Det kan därför bli problem om man tar
            in flera länder med olika urbefolkningar. Det finns inte många
            sådana inom EU, möjligen bara samer och basker.
          </note>
          <note n="fa73a9f4">
            Jag tycker inte heller att Miljöpartiet är mer protektionistiskt
            än EU. Det skulle vara en stor nyhet för mig.
          </note>
          <note n="0fb99488">
            Jag vill också fråga om principen om konsensus -
          </note>
          <note n="79e0f9fd">
            1. Vad är det som har föranlett Maj-Lis Löövs uttalande om att
            ta bort vetot och Göran Lennmarkers uttalande om att detta skulle
            vara lämpligt? Finns det stora krafter som arbetar för detta?
            Man har befarat att när vi kommer fram till 1996 kommer ett veto
            från ett litet land inte längre att gälla, t.ex. i försvarspolitiken
            eller beträffande en monetär union.
          </note>
          <note n="0e21e789">
            Anf. 49 Statsrådet MATS
          </note>
          <note n="ce480ae0">
            HELLSTRÖM (s)
          </note>
          <note n="f0903f89">
            Fru talman! Jag vet inte om Ragnhild Pohanka har lyssnat på den
            debatt som Lena Hjelm-Wallén här i dag har fört med Carl Bildt.
            Den borde ha givit ett tydligt svar på denna fråga.
          </note>
          <note n="19c3dc8b">
            När det gäller minoritetsspråk och minoritetskulturer tror jag
            - jag kan ha fel - att det är i få delar av världen som minoritetsspråk
            har en så stark ställning som i EU, där man faktiskt också uppmuntrar
            minoritetskulturer. Det är ofta nationalstater som är hotet mot
            minoritetskulturer.
          </note>
          <note n="9efae270">
            Se på debatten i Sverige om samerna kontra den svenska regeringen
            historiskt sett, t.ex. om lappfogdarna! Däremot kan det i ett
            större regionalt samarbete vara fullt möjligt att en minoritetskultur
            får större tillfällen att blomma än i en kanske hård konfrontation
            med en ensam nationalstat. Jag har för min del debatterat med
            svenska samer om och är ganska övertygad om att för det fall att
            hela Sapmi vore en del av EU, skulle samernas ställning sannolikt
            vara ännu starkare.
          </note>
          <note n="c8226fd1">
            Anf. 50 MATS ODELL (kds) replik
          </note>
          <note n="ade62c73">
            Fru talman! Det måste föreligga ett misstag här i dag. På talarlistan
            finns fyra rubriker: allmän utrikespolitik, EU, bistånd och övriga
            utrikespolitiska frågor.
          </note>
          <note n="f70febae">
            Jag uppskattade mycket utrikeshandelsministerns exposé över världshandelns
            struktur och den klara principdeklarationen om hur utvidgningen
            österut skall gå till, men Sverige var faktiskt en del av den
            senaste utvidgningen, och det var principerna för den som jag
            trodde att vi skulle diskutera i dag.
          </note>
          <note n="9322f61d">
            När jag då ställer ett antal frågor till Mats Hellström säger
            denne att länderna bör ange sina positioner sent och att vi först
            skall ha en förankringsprocess. Sedan hänvisar han i sitt svar
            till Kenneth Kvist till utrikesdeklarationen, där EU-frågan upptar
            drygt en halv A 4-sida.
          </note>
          <note n="1451da4b">
            Jag kan urskilja fyra distinkta principer, och Mats
          </note>
          <note n="23eb1125">
            Hellström säger att det där finns tydligt uttryckta värderingar.
            Den första är att allmänhetens insyn i
          </note>
          <note n="39f36ea3">
            EU:s arbete måste öka. Den andra är att förväntningarna om EU-medlemskap
            har en stabiliserande verkan men att effekten naturligtvis är
            beroende av att samarbetet leder framåt. Den tredje är att regeringen
            anser det väsentligt att det svenska ställningstagandet kan grunda
            sig på en bred och offentlig debatt. Den fjärde är att medlemsländerna
            tillsammans effektivare måste ta sig an frågor som arbetslöshet,
            miljökris, ojämlikhet etc.
          </note>
          <note n="1b945eef">
            Jag menar att det är väsentligt att veta om Sveriges
          </note>
          <note n="43894cf0">
            EU-ambassadör har fått några principiella riktlinjer utöver detta.
            Är det detta som han har fått i handen, är
          </note>
          <note n="12b8c306">
            Sverige verkligen sent ute i processen. Det måste väl ha tagits
            fram några förankrade principer.
          </note>
          <note n="40e18671">
            Slutligen, fru talman, måste vi när gränser och tullmurar rivs
            ned, med kraft bekämpa internationell kriminalitet och narkotikahandel.
            Det är då ganska uppseendeväckande att regeringen föreslår att
            vi skall spara 400 miljoner kronor på polisväsende, rättsväsende
            och tullväsende. Är detta verkligen förenligt med en process som
            skall läka ihop svenska folket inför framtiden i Europafrågan?
          </note>
          <note n="5ef91a30">
            Anf. 51 Statsrådet MATS
          </note>
          <note n="ce480ae0">
            HELLSTRÖM (s)
          </note>
          <note n="2dc9a6dd">
            Fru talman! Jag tycker att det här är en onödig debatt om debatten.
            Låt oss i stället tala om vad vill.
          </note>
          <note n="df1be4aa">
            Vad gäller debattens utformning är det faktiskt riksdagen som
            beslutar hur sådana här debatter skall föras. Vi har haft en diskussion
            med talmannen om att också ha en separat EU-debatt, vilket jag
            tycker vore bra. Den debatt som nu förs är såvitt jag förstår
            den traditionella utrikes- och handelspolitiska debatt som hålls
            med utgångspunkt i en utrikes- och handelspolitisk deklaration.
            Jag har anmält mig för att tala om handelspolitik i denna debatt,
            och jag diskuterar gärna också "andra EU-frågor" - vår handelspolitik
            är ju, som Kenneth Kvist påpekade, numera även en del av
          </note>
          <note n="7ed62106">
            EU-politiken. På samma sätt är utvidgningsfrågan, där jag tog
            upp Östeuropautvidgningen, som jag betraktar som ett av de viktigaste
            EU-spörsmålen, både en handelspolitisk fråga och förvisso också
            en EU-fråga.
          </note>
          <note n="42972f39">
            Diskussionen om biktprocessen förs i riksdagens
          </note>
          <note n="16c9975d">
            EU-nämnd, och man har där också såvitt jag förstår kommit överens
            om hur den skall föras. Jag vill till
          </note>
          <note n="111b2334">
            Mats Odell ställa frågan om han inte tycker att det är en bra
            form. Det är också viktigt att vi är överens om formerna. Är det
            eller är det inte bra att vi i Sverige skall ha en öppen diskussion,
            med opinionsgrupper och intresseorganisationer, en diskussion
            där vi har bett samtliga politiska partier att delta, innan vi
            bestämmer våra positioner? Eller skall vi ha en dubbelhet, innebärande
            att positioner hastigt läggs fast, varefter debatten skall komma?
            Jag vill veta vilken inställning kds har på den punkten, eftersom
            det har litet att göra med på vilket sätt som vi från regeringens
            sida kommer att föra en diskussion med partierna. Är ni inte intresserade
            av den diskussionen?
          </note>
          <note n="755c9a75">
            Anf. 52 MATS ODELL (kds) replik
          </note>
          <note n="ed5e8f9a">
            Fru talman! Självklart tycker vi att detta är en bra process.
            Vi kritiserar inte processen utan den tidpunkt när den har startat.
            Vi vet att många länder redan ligger långt framme, och jag har
            inget att invända mot processen som sådan, utan min fråga är bara:
            Vilka principer och prioriteringar skall vår EU-ambassadör hävda
            nu när denna biktprocess är i gång? Dessa har vi ännu inte diskuterat
            i EU-nämnden. Vi har diskuterat processen men inte vilka principer
            och prioriteringar som Sverige där skall göra. Det var det som
            min fråga handlade om.
          </note>
          <note n="60615b94">
            Jag menar inte att detta skall redovisas i dag. Jag frågar bara:
            Hur har dessa principer och prioriteringar tagits fram och förankrats?
            Sedan skall vi ha en öppen debatt, och efter den skall Sverige
            självklart lägga fast sina positioner. Jag tror dock att regeringen
            är mycket sent ute när det gäller att ta fram dessa mycket viktiga
            prioriteringar. När tåget börjar rulla vill det till att man vet
            vad man vill och vart man skall.
          </note>
          <note n="78312b50">
            Anf. 53 Statsrådet MATS
          </note>
          <note n="ce480ae0">
            HELLSTRÖM (s)
          </note>
          <note n="9d8581f5">
            Fru talman! Jag konstaterar att jag egentligen inte får något
            svar på min fråga och att Mats Odell både äter kakan och har den
            kvar. Var den kakan till slut hamnar får vi väl se.
          </note>
          <note n="7b9d025e">
            Jag tror att Mats Odell har missförstått vad biktprocessen handlar
            om. Den innefattar att fråga länderna om deras erfarenheter av
            Maastrichtprocessen. I
          </note>
          <note n="34f8f97c">
            Sverige förankras den processen - som vi givetvis har mycket
            begränsade erfarenheter av, eftersom vi har varit medlemmar under
            kort tid - med riksdagens EU-
          </note>
          <note n="4d047c97">
            nämnd, och man har där kommit överens om hur det skall gå till.
          </note>
          <note n="976d3ee1">
            Anf. 54 SVEN BERGSTRÖM (c)
          </note>
          <note n="4ac345a1">
            Fru talman! Den 1 januari i år blev Sverige, som ett resultat
            av folkomröstningen den 13 november
          </note>
          <note n="64b30254">
            1994, medlem av EU. Mer än tre månader efter omröstningen och
            med snart två månaders erfarenhet av medlemskapet kan vi konstatera
            att det blev kanske inte riktigt så mycket guld och gröna skogar
            för Sverige som utlovades från ja-sidan.
          </note>
          <note n="f32f6122">
            Det mest allvarliga är dock den debatt som vi nu redan har fått
            i högt tonläge om vad EU-
          </note>
          <note n="ef6b2bab">
            medlemskapet betyder för säkerhetspolitiken, neutraliteten, försvaret,
            etc. Jag skulle vilja fråga statsrådet
          </note>
          <note n="4f1e436e">
            Mats Hellström jag också, om det inte är ganska pinsamt ändå
            att Maj-Lis Lööw i EU-parlamentet nu talar om att det här med
            vetot kanske inte är så viktigt. Är det inte bättre samordning
            inom regeringspartiet Socialdemokraterna om vad man skall redovisa
            i EU-
          </note>
          <note n="3f80bbf8">
            parlamentet i sådana här centrala frågor?
          </note>
          <note n="11c2081a">
            Att förra utrikesministern Margaretha af Ugglas talade på det
            sättet är kanske mindre överraskande.
          </note>
          <note n="f680c5d1">
            Att en ledande socialdemokrat, ett tidigare statsråd, uttrycker
            sig så är ju väldigt anmärkningsvärt.
          </note>
          <note n="5a5ed1c1">
            Skulle det här vara riktigt, kan inte regeringens allmänna deklarationer
            om alliansfrihet och neutralitet ha så särskilt stor betydelse.
          </note>
          <note n="85fd2be8">
            Ännu mer illavarslande tycker jag att det är när
          </note>
          <note n="e5932e0f">
            Maj Britt Theorin i går i EU-parlamentets utrikesutskott kräver
            respekt för den svenska neutralitetspolitiken. Då kallas detta
            av den franske ordföranden för ett bisarrt förslag, och de svenska
            ledamöterna Hadar
          </note>
          <note n="0321d708">
            Cars och Margaretha af Ugglas röstar t.o.m. emot förslaget.
          </note>
          <note n="85162efb">
            Jag vill gärna ha besked av Mats Hellström, om han är beredd
            att här tydligt deklarera den svenska ståndpunkten i denna fråga
            i alla fall. I övrigt tycker jag att det är respektabelt att det
            förs en bred och allmän debatt om den svenska hållningen i olika
            frågor inför regeringskonferensen 1996, men det är illavarslande
            när man på ledande håll inom EU-länderna raljerar med en central
            svensk ståndpunkt.
          </note>
          <note n="f2ab1c0e">
            Fru talman! Jag tror att de flesta både i den här kammaren och
            i samhället i övrigt kan vara överens om att det är väldigt angeläget
            det som har berörts tidigare i debatten, med just en bred öppen
            allsidig debatt, där många olika åsikter kommer till tals om vilken
            linje Sverige skall välja inför olika ställningstaganden i EU.
            Inför de löpande ställningstaganden som Sveriges regeringsföreträdare
            gör i ministerrådet, inför det allmänna valet till EU-parlamentet
            i höst men i synnerhet inför EU:s regeringskonferens 1996
          </note>
          <note n="4b685d5f">
            är denna debatt särskilt viktig.
          </note>
          <note n="c31c4624">
            Jag tycker att det är bra och välkomnar att statsrådet Mats Hellström
            i tidningsintervjuer och nu senast i radioprogrammet Klarspråk
            i morse understrukit att det är angeläget att det blir denna breda
            allmänna debatt inför de svenska ställningstagandena och då särskilt
            med sikte på hur den svenska hållningen skall formas inför EU:s
            regeringskonferens 1996.
          </note>
          <note n="5ad2b742">
            Det låter utomordentligt bra, om det finns en substans i det
            här talet, om Mats Hellström och regeringen är beredda att medverka
            till att möjliggöra en sådan här debatt. I det sammanhanget tycker
            jag nog att spåren är litet förskräckande från höstens EU-
          </note>
          <note n="70dd4aa8">
            omröstning. I den debatt och det kampanjarbete som föregick folkomröstningen
            kunde ja-sidan enligt flera undersökningar, både före och efter
            omröstningen, mobilisera åtminstone tio gånger så stora resurser
            för sin debatt och opinionsbildning, jämfört med nejsidan, trots
            att staten vid det tillfället gick in med hyggligt med pengar
            för att inte obalansen skulle bli ännu värre.
          </note>
          <note n="26aa9dbc">
            När nu regeringens företrädare talar om vikten av en allsidig,
            bred och öppen debatt, inställer sig naturligtvis omedelbart frågan:
            Avser då Mats Hellström att ge förutsättningar för en sådan debatt
            genom att se till att den halva av svenska folket som faktiskt
            röstade nej kan komma till tals på rimliga villkor? En viktig
            förutsättning för detta är i så fall att medverka också till att
            alla parter får delta i debatten, inklusive den EU-kritiska opinion
            som finns i det här landet och som inte förefaller att ha blivit
            mindre sedan folkomröstningen.
          </note>
          <note n="c4c8f129">
            I budgetpropositionen bilaga 2, s. 4, säger regeringen att Sveriges
            medlemskap i EU får vittgående konsekvenser för arbetet i hela
            den svenska statsförvaltningen, framför allt i regeringskansliet,
            och det kan jag förstå. Häromdagen hörde jag att bara till
          </note>
          <note n="2555c610">
            Kommunikationsdepartementet kommer det in ca 50
          </note>
          <note n="78590dca">
            dokument varje dag i EU-frågor. Då kan man förstå att det kräver
            resurser.
          </note>
          <note n="df3e2c07">
            Nya kunskaper och stora resurser behövs för att kunna nära följa
            verksamheten i EU och ta ställning löpande. Enligt vad jag förstått,
            kommer kompletteringspropositionen att föreslå anslag till den
            här verksamheten. Jag menar att det är en plikt för regeringen
            att också lämna förslag till pengar som möjliggör för organisationer
            som är EU-kritiska eller motståndare till EU-medlemskap att bedriva
            aktivt opinionsarbete, så att EU-debatten kan bli så bred och
            allsidig som möjligt. Det är ett anständighetskrav, om man menar
            något med det man säger om en allsidig debatt i EU-
          </note>
          <note n="cd32261f">
            frågorna.
          </note>
          <note n="d9031a9f">
            Jag skulle önska att Mats Hellström kunde redogöra något för
            hur han har tänkt sig att säkra just denna allsidiga breda debatt,
            där också EU-kritiker kan komma till tals på rimliga villkor,
            att han här i kammaren i dag kunde åtminstone ge en antydan om
            vad han är beredd att föreslå.
          </note>
          <note n="77eed8ca">
            Anf. 55 Statsrådet MATS
          </note>
          <note n="ce480ae0">
            HELLSTRÖM (s)
          </note>
          <note n="595a7efc">
            Fru talman! Det ställdes två konkreta frågor.
          </note>
          <note n="5d5c6779">
            När jag offentliggjorde regeringens parlamentariska kommitté
            tog jag upp just det som Sven Bergström efterlyser, nämligen att
            det är viktigt att den opinion som har varit kritisk mot medlemskap
            i EU och den opinion som i dag vill delta i EU:s förändring, vare
            sig det är från kritiska eller positiva grunder, skall kunna göra
            det och att vi skall aktivt uppmuntra till en debatt där kritiker
            verkligen deltar.
          </note>
          <note n="f92124bc">
            Jag har också talat om formerna för detta, om de instruktioner
            som den parlamentariska kommittén kommer att få och hur den skall
            arbeta så att den ger möjlighet för publicerande av skrifter,
            för hearings och för inlägg från opinionsgrupper, fria debattörer,
            partier och andra som vill framföra sina uppfattningar, att de
            kommer på bredden. Det är vår definitiva avsikt med den parlamentariska
            kommitténs arbete.
          </note>
          <note n="2a63731e">
            Låt mig konstatera en sak som inte är så konstig.
          </note>
          <note n="43125d99">
            Det är väl inte alls märkligt att vi bara drygt en månads medlemskap
            fortfarande inte riktigt orienterar oss i den här nya EU-världen.
            Det är kanske naturligt att man får den typ av frågor som just
            ställdes. Så har
          </note>
          <note n="fc1fbc94">
            Maj Britt Theorin sagt och så har Maj-Lis Lööw sagt i
          </note>
          <note n="7c8b86dd">
            EU-parlamentet och så har fransmännen sagt - hur skall vi ställa
            oss när länder har olika uppfattningar?
          </note>
          <note n="4f13af1f">
            Ja, vi är nu med i ett system som för oss kanske är litet främmande,
            där det finns olika kraftfält. Sverige är ett kraftfält, vi som
            representerar Sveriges regering och Sveriges riksdag. Ett annat
            kraftfält är kommissionen. Ett tredje kraftfält är Europaparlamentet.
            Vi kommer inte - i varje fall inte i vårt parti och jag tror inte
            heller i Centerpartiet - att vara monolitiska.
          </note>
          <note n="82baec5a">
            Jag tror inte alls att vi kommer att få lyssna till och uppleva
            att Centerpartiets företrädare i Europaparlamentet talar med exakt
            samma tunga som Sven Bergström. Det skulle förvåna mig väldigt
            mycket om så skedde, för så är det inte för något av de andra
            medlemsländerna, och det är litet ovant för oss.
          </note>
          <note n="f1660f4f">
            Europaparlamentet kommer att ha sina mycket bestämda uppfattningar,
            som säkert kommer att drivas av företrädare för olika partigrupper
            och som säkert kommer att skära mot en del av vad vi här i Sveriges
            riksdag tycker. Det är ju det som EU är uppbyggt på, olika kraftfält
            där det skall finnas en balans.
          </note>
          <note n="f9af0dca">
            Jag är övertygad om att kommissionen kommer att föra fram uppfattningar
            som gör att det här i Sverige kommer att hävdas att man har låst
            sig si eller så, medan det i själva verket är en grupp inom EU
            som vill verka för nya befogenheter på det ena eller andra området.
          </note>
          <note n="0cc06250">
            Jag vill inte säga detta ironiskt, inte på något sätt, men det
            här är någonting som är nytt för oss. Det är naturligt och något
            som vi kommer att få leva med.
          </note>
          <note n="4efbb864">
            Anf. 56 SVEN BERGSTRÖM (c)
          </note>
          <note n="a5e450da">
            Fru talman! Det lät bra en hel del av det Mats
          </note>
          <note n="76b5b54b">
            Hellström sade inledningsvis om att säkra en allsidig debatt.
            Men han undvek att ge några konkreta besked om han också är beredd
            att anslå några pengar eller om han avser att låta det gå som
            i höstas, att de stora starka organisationerna som vill ha mera
            union, som vill ha mera federalism, som kanske vill ha försvarssamarbete,
            gemensamt försvar och sådana saker, skall få dominera debatten
            totalt.
          </note>
          <note n="e60d3c9c">
            Är Mats Hellström beredd att föreslå att pengar avsätts också
            till de mera fattiga folkrörelsebaserade organisationer, föreningar
            och studieförbund som vill ta del i debatten? Jag hoppas att man
            kan tolka Mats
          </note>
          <note n="d713022d">
            Hellström så att det betyder också pengar, inte bara vackra ord.
          </note>
          <note n="286d7d09">
            Som svar på den andra frågan, om att Maj-Lis
          </note>
          <note n="e78f6eb5">
            Lööw är ute och surrar om att vetot kan avskaffas, raljerar Mats
            Hellström och säger att vi inte skall vara så monolitiska. Men
            det här är ju en ytterligt central fråga.
          </note>
          <note n="142177be">
            Många människor röstade säkert ja i EU-
          </note>
          <note n="0811117c">
            omröstningen i höstas, därför att man hade fått försäkringar
            om att vetot gäller - vi kan alltid blockera det ena och det andra.
            Nu går ett f.d. statsråd ut i EU-
          </note>
          <note n="ee5feb8f">
            parlamentet och talar om att vetot var inte så viktigt! I
          </note>
          <note n="385cf842">
            Svenska Dagbladet i dag kan vi också läsa att Tyskland nu vill
            avskaffa vetot, och andra har sagt samma sak tidigare.
          </note>
          <note n="8cf8f61d">
            Det är ändå uppseendeväckande att Socialdemokratiska partiet
            har representanter i EU-parlamentet som i centrala frågor, bara
            någon månad efter att
          </note>
          <note n="6b067428">
            Sverige har blivit medlem, avviker så fundamentalt från en viktig
            linje.
          </note>
          <note n="43ac9a9b">
            Anf. 57 PETER ERIKSSON (mp)
          </note>
          <note n="28c9cdf7">
            Fru talman! Rubriken för debatten är EU. Jag måste säga som Mats
            Odell sade tidigare, att det är mycket beklagligt att Mats Hellström
            försöker smita ifrån dagens viktiga EU-debatt genom att börja
            prata om WTO helt oanmält. Jag tar gärna en diskussion om WTO
            senare, men dagens debatt har rubriken EU.
          </note>
          <note n="f6e334a5">
            Bortom all retorik och välvilja ser jag två tydliga tendenser
            som markerar vägen för Sverige i den europeiska unionen. Den ena
            är att Sverige krymper. Sverige isolerar sig, kryper ihop i vårt
            nordliga hörn och blir allt mindre. Den andra är att demokrati
            inte längre är lika viktigt. Vi har numera inte riktigt tid och
            ork med demokratiska beslutsprocesser.
          </note>
          <note n="261307a4">
            Sverige krymper. För något år sedan lades 10 ambassader och konsulat
            ned. I årets socialdemokratiska budget planeras för nedläggning
            av ytterligare 15. I
          </note>
          <note n="af88b317">
            EU:s varma famn behöver vi tydligen inte några beskickningar
            i Amman, Jeddah, Kinshasa, Lima, Los
          </note>
          <note n="be333572">
            Angeles, Pyongyang, Sydney, Tripoli, Wellington m.fl.
          </note>
          <note n="78d4d448">
            Vad rör oss konflikterna i Mellanöstern eller Korea eller fattigdomen
            i mellersta Afrika och Latinamerika? Vi har ju våra budgetproblem
            att tänka på.
          </note>
          <note n="44d12a26">
            Som ett obetydligt län i utkanten av en stormakt kan vi ju passa
            på att spara. EU planerar ju ändå att bygga upp en egen utrikesförvaltning.
            Är det så man tänker på Finansdepartementet och på Rosenbad?
          </note>
          <note n="47c6274f">
            Svenska utlandsbeskickningar är inte bara en förutsättning för
            att vi skall kunna bedriva en självständig utrikespolitik. Många
            är de människor som har svenska diplomater att tacka för sina
            liv. Jag skall bara nämna ett namn, Harald Edelstam, som gjorde
            en ovärderlig insats under kuppen i Chile 1973.
          </note>
          <note n="39a4df8a">
            U-landsbiståndet minskar, stödet till Östeuropa skärs ned, flyktingpolitiken
            hårdnar. Vi har ju egna problem att tänka på. Mats Hellström och
            Lena
          </note>
          <note n="f822ec74">
            Hjelm-Wallén - är det så man resonerar i regeringen?
          </note>
          <note n="eb65a6ad">
            Sverige krymper. Jag tycker att allting pekar på att vi redan
            nu förbereder oss för att EU helt skall ta över utrikespolitiken.
            För mindre än ett halvår sedan skröt
          </note>
          <note n="e84f2afe">
            Pierre Schori om dubbla veton i utrikes- och säkerhetspolitiken
            i EU. Nu tycks socialdemokraterna vara villiga att släppa ifrån
            sig det enda halmstrå till vetorätt som man har. Alltid ger det
            någon besparing i statskassan.
          </note>
          <note n="daa16ec9">
            För moderaterna går allt detta bara alltför sakta. I
          </note>
          <note n="469f7b6b">
            den Bildtska retoriken i dag här i kammaren står valet mellan
            EU och nationalism. Den självständiga svenska säkerhetspolitiken
            under detta århundrade kan också följaktligen enligt honom betecknas
            som nationalism. Att fortsätta en självständig utrikes- och säkerhetspolitik
            är för Bildt att välja krig framför fred.
          </note>
          <note n="8093bfbb">
            Denna inskränkta och antiintellektuella hållning borde inte förtjäna
            någon reflexion om det inte var så att den kom från landets största
            oppositionsparti. Carl Bildt, var du än är, Sverige är inte bara
            en del av EU. EU är bara en liten del av världen. Det är inte
            längre till
          </note>
          <note n="d2398c0e">
            Moskva än vad det är till Bryssel. När avstånden krymper i världen
            är det inget skäl för att också Sverige skall krympa och isolera
            sig i ett alltmer marginaliserat Västeuropa.
          </note>
          <note n="23f0901b">
            Sveriges riksdag är helt överspelad i den nya sköna unionen.
            Vi får i bästa fall lyssna på ministrarna innan de far ner till
            ministerrådsmöte. Demokrati är inte längre lika viktigt. Än så
            länge har inte den nya
          </note>
          <note n="ccdd49ed">
            EU-nämnden ens varit kapabel att avge ett enda råd eller en gemensam
            ståndpunkt. Majoriteten i EU-
          </note>
          <note n="d3d7edc7">
            nämnden - majoriteten i riksdagen - vill inte ha makt, vill inte
            ha inflytande över de lagar som svenska folket skall lyda i framtiden.
            Att få till stånd en ändring i detta är en absolut förutsättning
            för att vi skall kunna se besluten som demokratiskt acceptabla
            och godtagbara.
          </note>
          <note n="277e5bab">
            Det här är två tydliga men tråkiga tendenser som kantar den väg
            vi vandrar in i den europeiska unionen.
          </note>
          <note n="b0f562ea">
            Säkert finns det de som tycker att Sverige äntligen har börjat
            inta sin rätta position som ett kallt, inåtvänt och blåsigt hörn
            i norra Europa. Men många andra, Mats
          </note>
          <note n="c240c978">
            Hellström, sörjer inombords. Jag är en av dem.
          </note>
          <note n="d889106a">
            Jag vill avsluta med att säga att jag anser att en självklar
            utgångspunkt inför regeringskonferensen i
          </note>
          <note n="6d47d089">
            EU för den som inte genast vill köra över folkomröstningen är
            att Sverige skall hävda vetorätten inom utrikespolitiken och motverka
            ytterligare överstatlighet på detta område. Jag hoppas att även
            regeringen inser detta och slutar att överlåta åt andra länder
            i EU
          </note>
          <note n="f349cd33">
            att formulera hur framtiden skall se ut.
          </note>
          <note n="53feb9cc">
            Bistånd
          </note>
          <note n="2a94a817">
            Anf. 58 BERTIL PERSSON (m)
          </note>
          <note n="31c9388e">
            Fru talman! Det finns anledning till en betydande optimism när
            det gäller biståndspolitiken framöver.
          </note>
          <note n="0b547f98">
            Det har skett stora förändringar i u-världen. Vi har haft någonting
            som närmast kan betraktas som en revolution vad gäller demokrati
            och marknadsekonomi och också vad gäller tillväxten i många av
            de fattiga länderna. Det framgår delvis av den biståndsbok som
            var färdig att tryckas före regeringsskiftet men som har släppts
            först efter motionstiden.
          </note>
          <note n="fba105ff">
            Låt oss se på situationen i världen. I Stillahavsasien bor 40
            % av u-världens befolkning. De får 5 dollar per invånare i bistånd.
            Det sker en mycket stark ekonomisk utveckling och något som närmast
            kan betraktas som en marknadsekonomisk revolution.
          </note>
          <note n="d7c91d61">
            Går vi vidare till Sydasien finner vi där 30 % av ulandsbefolkningen.
            De får 5 dollar per invånare i bistånd. Där sker en svag men ändå
            begynnande stabil tillväxt, där vi dock kan ifrågasätta uthålligheten.
          </note>
          <note n="33e0fa6b">
            Dessa länder har varit hämmade av en feodalism och en demokratisk
            socialism som har lett till vad många kallar the Hindi rate of
            growth.
          </note>
          <note n="2a2138f2">
            I Mellanöstern och Nordafrika bor 6 % av uvärldens befolkning.
            De har det högsta biståndet per capita i världen, 40 dollar per
            invånare. I många av länderna finns stora resurser, framför allt
            intäkter från oljeexport. Utvecklingen är svag. Inte minst i Egypten
            har den arabiska socialismen och den muslimska utvecklingsfientligheten
            lett till att det inte sker någon minskning av antalet fattiga
            i regionen.
          </note>
          <note n="ca4d1f39">
            I Afrika söder om Sahara bor 14 % av u-världens befolkning. Biståndet
            är 35 dollar per invånare. Där sker en stor ökning av antalet
            fattiga. Dessa länder har ett tungt kolonialt arv. De har en fixering
            vid statsstyrning. De har varit offer för en afrikansk socialism.
          </note>
          <note n="b78804cb">
            Ett dilemma i sammanhanget är att Sydafrika, som ekonomiskt har
            varit den dominerande kraften, har hämmats av rasförtrycket och
            att majoriteten av invånarna inte har kunnat bidra till utvecklingen
            av sitt land och av regionen.
          </note>
          <note n="2ff56a87">
            Om vi går vidare till Latinamerika, där Pierre
          </note>
          <note n="5becfe06">
            Schori har valt att vara i dag i stället för här - han är i
          </note>
          <note n="1c0242fa">
            Costa Rica, sägs det - kan man konstatera att 10 % av u-världens
            befolkning bor där. Biståndet är 11 dollar per invånare. Det handlar
            i många fall om tidigare mycket rika länder som under mellankrigstiden
            tillhörde världens rikaste länder, men där en statsfixering och
            ett försök att skydda ekonomin med höga tullmurar har gjort att
            man har fått en fattigdomsutveckling som har varit mycket uttalad.
            Här har man i väldigt mycket kopierat utvecklingen i Stillahavsasien,
            och det har gjort att det som en gång i tiden betraktades som
            en skuldbomb för egentligen hela världsekonomin nu i många fall
            har blivit en magnet för det internationella kapitalet.
          </note>
          <note n="e633a5d1">
            Man kan alltså konstatera att åtskilliga länder vid det här laget
            har visat att man på en generation kan gå från absolut fattigdom
            till relativt välstånd. Det går på
          </note>
          <note n="522b05a3">
            20-30 år. Det gäller att i biståndsarbetet försöka ta upp mycket
            av det arbete man har gjort i de länder som har lyckats.
          </note>
          <note n="6f948751">
            Man kan konstatera att 68 % av ulandsbefolkningen nu bor i länder
            som har en snabbt växande ekonomisk utveckling. Man kan också
            konstatera att det pågår ganska stora kapitaltillflöden till många
            av länderna i u-världen. Kapitaltillflödena svarar mot 5 % av
            deras samlade ekonomi. 1/4 av detta är bistånd.
          </note>
          <note n="2408b839">
            Vad kan vi göra för att hjälpa utvecklingen i uvärlden? Det viktigaste
            är naturligtvis att vi öppnar våra marknader för fri handel. Deras
            handel är tio gånger större än vad de får i bistånd - mer än så,
            t.o.m. Att skapa frihandel är alltså den allra viktigaste insats
            vi kan göra för u-världen.
          </note>
          <note n="cf2c5ab0">
            Det är också oerhört viktigt att bygga upp och hjälpa till att
            stödja den framväxande demokratin, rättssamhället och respekten
            för mänskliga rättigheter och att hjälpa till att bygga upp marknadsekonomin,
            vilket är oerhört viktigt för småföretagen. De skall i många fall
            suga upp de växande befolkningarna när jordbruket inte kan klara
            försörjningen för den ökande befolkningsmängden. Det är viktigt
            för oss att hjälpa till att bygga upp institutionerna för rättssamhället,
            marknadsekonomin och demokratin.
          </note>
          <note n="b513f6c1">
            Det är också viktigt att ge ett humanitärt bistånd.
          </note>
          <note n="48a2db9e">
            Med det menar vi ett bistånd som inte går via regeringarna utan
            når direkt ut till invånarna. Det handlar inte minst om katastrofbistånd.
            Det är viktigt att katastrofbiståndet ersätter en skörd och utsädet,
            men inte konsekvent därefter slår ut det egna jordbruket.
          </note>
          <note n="df0ec49f">
            Det gäller att bygga upp en basal utbildning inte minst för kvinnor.
            Det är också ett sätt att hjälpa till vad gäller befolkningsfrågan.
          </note>
          <note n="17a79f15">
            Det gäller att stödja infrastruktur, och då alldeles speciellt
            den del av infrastrukturen som inte är ekonomiskt lönsam.
          </note>
          <note n="a3ad2421">
            Det gäller vidare att hjälpa till med basal sjukvård, men däremot
            inte i första hand med den mer kvalificerade sjukvården.
          </note>
          <note n="243c0f07">
            Det gäller också att i detta bistånd bevaka jämställdheten och
            att se till att utvecklingen blir hållbar.
          </note>
          <note n="24e433db">
            När det gäller skuldproblematiken, som ofta diskuteras, kan man
            konstatera att mer än hälften av de länder som anses vara mest
            skuldsatta - det handlar om 21 medelinkomstländer - är mycket
            råvarurika.
          </note>
          <note n="3b6cd33f">
            De har utnyttjat kreditvärdigheten från bl.a. oljeexporten till
            att bygga upp betydande skulder. Jag tror att det vid skuldsanering
            är viktigt att ställa upp vid systemskiften, så att en ny regim
            inte behöver ta över en tung skuldsättning från en tidigare regim.
            Men det gäller att inte skydda utvecklingshämmande regimer i skuldsaneringssammanhang.
          </note>
          <note n="c1d6a04b">
            Jag tror att det är viktigt att hitta rätt effektivitetsmål när
            vi diskuterar biståndet. Det gäller att mäta rätt saker. Måluppfyllelse
            skall inte i första hand innebära att man har förbrukat en viss
            summa pengar, utan att man har nått ett visst resultat och fått
            effektivitet i vad man sysslar med.
          </note>
          <note n="b0f1c584">
            Vi säger nej till Super-SIDA och menar att det finns en fara
            för att man bygger upp en fast egenregiverksamhet och får en dålig
            flexibilitet, när nu behoven förändras så snabbt. Vi menar att
            biståndet skall kanaliseras via UD med ambassaderna som fältorganisation,
            och att man alltmer skall gå över till att handla upp biståndet
            från frivilligorganisationer,
          </note>
          <note n="86bd2e14">
            NGO:s, kyrkor, konsulter och andra och driva allt mindre egenregiverksamhet.
          </note>
          <note n="a17f9e46">
            Däremot tror vi att det är viktigt med ett oberoende utvärderingsinstitut
            som följer upp verksamheten åt UD och ambassaderna.
          </note>
          <note n="86785e35">
            När det gäller det multinationella biståndet menar vi att Världsbanken
            och IMF på senare tid, när de värsta kantigheterna har slipats
            bort, genom sina krav har lett till att man har fått ett betydande
            resultat av de insatser som har gjorts. Vi menar att multinationellt
            bistånd framför allt skall kanaliseras via Bretton-
          </note>
          <note n="6d00a72e">
            Woods-institutionerna.
          </note>
          <note n="cb941bc1">
            Vi tycker också att det är angeläget att vi är beredda att ompröva
            biståndet till de länder där man inte får en stabil utveckling
            mot demokrati, och att man också kan ompröva biståndet när man
            upptäcker flagrant korruption i biståndsländerna.
          </note>
          <note n="eca25009">
            Sammanfattningsvis är vår uppfattning att bistånd skall vara
            oljan i motorn och inte bensinen i tanken.
          </note>
          <note n="08f384c2">
            Anf. 59 INGBRITT IRHAMMAR (c)
          </note>
          <note n="73e0b3ec">
            Fru talman! Biståndet till internationellt utvecklingssamarbete
            är en av de viktigaste och mest konkreta delarna i den svenska
            utrikespolitiken. Motivet är självfallet solidaritet med människor
            som lever under mycket sämre förhållande än vi, men det handlar
            också om nödvändigheten av att bidra till att lösa centrala internationella
            grundproblem vad gäller denna jords överlevnad.
          </note>
          <note n="2986cc3d">
            Världsfattigdomen är ett sådant internationellt grundproblem.
            Stora delar av världens befolkning ges i dag inte möjlighet att
            göra en produktiv arbetsinsats på grund av världsekonomins utformning.
            Detta är ett oerhört slöseri med mänskliga resurser.
          </note>
          <note n="af06d2d9">
            Utan en någorlunda rättvis värld kommer vi aldrig att få fred
            på jorden. Fattigdom och orättvisor leder till motsättningar och
            konflikter. De leder till flyktingströmmar, terrorism, etniska
            och sociala konflikter och, som sagt, i värsta fall krig. Fattigdom
            och orättvisor är därför grunden till den andra internationella
            uppgift som måste lösas: freden.
          </note>
          <note n="f14894d4">
            Det tredje grundproblemet är förstörelsen av vår miljö och slöseriet
            med naturresurser. Vi ser det i skogsskövling, ökenutbredning,
            jordförstörelse, övergödning, vattenföroreningar, avfallsberg
            m.m. Orsaken till detta är både västvärldens överkonsumtion och
            den utbredda misären i tredje världen.
          </note>
          <note n="d31198a7">
            Biståndsbehoven är oerhört stora i världen -
          </note>
          <note n="ece0e586">
            mycket större än vad som kan tillgodoses över den svenska statsbudgeten.
            Det är därför helt orealistiskt med en behovsanpassad dimensionering
            av biståndsanslaget. Vi tvingas i stället att politiskt sätta
            upp ett mål för biståndsanslagen, och vi har i princip fastställt
            ambitionsnivån till 1 % av BNI. Denna enprocentsnivå övergavs
            vid krisuppgörelsen med Socialdemokraterna 1993, även om det slogs
            fast att enprocentsmålet skulle återupprättas så snart som det
            var ekonomiskt möjligt. Nu fortsätter Socialdemokraterna att minska
            biståndsanslagen mer än vad vi inom Centern kan ställa oss bakom.
            Dessutom anser vi att det är fel att belasta biståndsanslagen
            med asylkostnader i Sverige.
          </note>
          <note n="83718713">
            Fru talman! Centern har länge kritiserat den dominerande roll
            som landprogrammen haft inom biståndet. Enligt vår uppgift bör
            tonvikten i biståndsprioriteringarna ligga vid vilka problem vi
            vill försöka lösa.
          </note>
          <note n="afa8ee77">
            Landvalen får sedan bli beroende av var problemen uppträder och
            var vi har de bästa förutsättningarna att göra en insats.
          </note>
          <note n="226459e9">
            Vi vill stärka FN-systemets roll i utvecklingsarbetet och ge
            ytterligare medel till FN:s utvecklingsprogram, UNDP, UNICEF,
            Världslivsmedelsprogrammet, Flyktingkommissarien och FN:s narkotikabekämpning
            för att nämna några.
          </note>
          <note n="75cad25d">
            Arbetet för att främja demokrati, mänskliga rättigheter och konfliktlösning
            är i dag viktigare än någonsin. Det är därför inte rimligt, tycker
            vi, att den svenska ambitionsnivån sänks på dessa områden. Det
            är absolut nödvändigt att kunna stödja de mänskliga rättighetsorganisationer
            som arbetar i länder där förtrycket är stort. Jag tänker särskilt
            på organisationer i t.ex. Turkiet, Indonesien och Östtimor.
          </note>
          <note n="0767cd70">
            Miljön är ett annat område där behovet av insatser blir alltmer
            påträngande. Därför är regeringens föreslagna nedskärning av anslaget
            till miljöinsatser för oss helt oacceptabelt.
          </note>
          <note n="e20b7a12">
            Forskningssamarbete är också betydelsefullt för att underlätta
            för fattiga länder att ta del av den tekniska och vetenskapliga
            utvecklingen, särskilt miljöteknik. Detta är i sin tur avgörande
            för en utveckling på mer lika villkor med rikare länder. U-länderna
            måste också få möjlighet att ta fram utvecklingsmodeller utifrån
            sina egna förutsättningar.
          </note>
          <note n="9d79ac01">
            Bertil Persson var inne på anslag till enskilda organisationer.
            Jag håller med om att de ofta har bättre förutsättningar än statliga
            organ att nå ut med lokalt inriktat bistånd. Genom att samarbeta
            med organisationer i mottagarländerna främjar den här typen av
            verksamhet också pluralistisk utveckling.
          </note>
          <note n="eab7aecf">
            Insamlings- och informationsverksamheten i Sverige bidrar mycket
            till att öka kunskapen och medvetenheten om internationella utvecklingsproblem.
            Vi tycker att det är oerhört viktigt att i stor utsträckning utnyttja
            enskilda organisationers möjlighet och vilja till insatser.
          </note>
          <note n="a5c5ca7f">
            Ett annat känt stort hinder för utveckling i uländerna är deras
            skuldkris. Många länder betalar i dag mer i räntor och amorteringar
            än de får i nya lån från i-världen. Världsbanken hjälper, men
            stöd och omskrivning av skulderna ges endast om landet går in
            i Internationella valutafondens strukturanpassningsprogram. Länderna
            tvingas då ofta satsa på en ensidig produktion för att få största
            möjliga exportinkomster.
          </note>
          <note n="245ff1c6">
            Detta är många gånger dåligt för landets långsiktiga utveckling.
          </note>
          <note n="6752bcd3">
            Vi menar att svenskt bistånd alltför mycket är knutet till Världsbanken
            och Internationella valutafonden. Det är också därför vi vill
            stärka UNDP:s och enskilda organisationers betydelse som biståndsorgan
            och kanaler för biståndet gentemot Världsbanken, som jag tidigare
            nämnde.
          </note>
          <note n="5f7c59bf">
            Centern föreslog redan för ett år sedan att regeringen varje
            år till riksdagen skulle överlämna en värderingsrapport över Världsbankens
            och Internationella valutafondens verksamhet. Den skulle baseras
            på bankens egna bedömningar och dessutom kompletteras med kritiska
            rapporter från de länder som mottagit pengar. Det skulle vara
            från oberoende forskare och organisationer. På så sätt skulle
            riksdagen kunna bedöma om och hur t.ex. sociala och miljömässiga
            hänsyn i tillräcklig utsträckning tagits i bankens och fondens
            verksamhet. Detta med hänsyn till Världsbankens inflytande på
            det svenska biståndet.
          </note>
          <note n="c293c0b6">
            Utrikesutskottet sade när motionen behandlades att kravet borde
            kunna tillgodoses inom ramen för budgetpropositionen. Men i Centern
            anser vi att rapporteringen från Världsbanken i årets budgetproposition
            inte ens är i närheten av de krav som ställdes.
          </note>
          <note n="85eec31a">
            Tvärtom är rapporteringen fortfarande mycket summarisk och klart
            otillfredsställande. Nu vet jag att det pågår arbete för att få
            en förbättrad redovisning. Det är bra, för det behövs.
          </note>
          <note n="9656ab81">
            Fru talman! Ungefär tre fjärdedelar av världens befolkning bor
            på landsbygden. I världens fattiga länder är andelen ännu större.
            Tyvärr är det också på landsbygden som många av de grundläggande
            problemen finns. De har allt sämre möjligheter att försörja sig.
            Bristen på utbildning, dålig infrastruktur och sjukvård gör att
            inflyttningen till storstäderna är explosionsartad.
          </note>
          <note n="8628dcad">
            Samtidigt har inte städerna möjlighet att ta emot människorna
            i den takt som inflyttning sker. Då blir resultatet massarbetslöshet,
            allt större sociala problem, växande slumområden. Det är klart
            att koncentrationen av människor också tär hårt på miljön.
          </note>
          <note n="07660948">
            För att bryta denna ohållbara koncentration till storstäderna
            krävs det ökade satsningar på landsbygdens utveckling. I många
            av de här länderna är just landsbygdens produktion också avgörande
            för landets inkomster. Regeringen säger visserligen i budgetpropositionen
            att jordbruket måste fortsätta att utvecklas för att många länders
            hungerproblem skall lösas. Det är sant. Men det visar samtidigt
            på ett alltför begränsat synsätt på behovet av landsbygdssatsningar.
            Det gäller faktiskt inte bara hungerproblem.
          </note>
          <note n="addf8a03">
            En fungerande landsbygd är helt avgörande för den totala situationen
            i landet, inte bara för jordbrukets utveckling. Därför måste villkoren
            på landsbygden vara så bra att många flera har möjlighet att bo
            kvar där. Eftersom jordbruket kräver allt mindre arbetsinsatser
            även i u-länderna är det mycket viktigt att finna fler möjligheter
            till jobb på landsbygden.
          </note>
          <note n="48471312">
            Småindustrier som förädlar lokala råvaror och på olika sätt tillgodoser
            behoven på orten är viktiga. Vi vet att de oftast utgör grunden
            för ökad industrialisering i u-länderna. Även ökade satsningar
            på enkel vardagsnära teknik är viktiga förutsättningar för att
            uländerna skall kunna utvecklas. De har också en positiv effekt
            vad gäller småindustriverksamheten i storstädernas fattigområden.
          </note>
          <note n="909e0267">
            Till slut vill jag bara uppmärksamma att vi från
          </note>
          <note n="f770c078">
            Centerns sida tycker att kvinnornas situation och roll i utvecklingen
            måste uppmärksammas än mer i det svenska biståndet. I många u-landskulturer
            har de en helt avgörande roll. De sköter jordbruk, handel, hantverk
            och är många gånger ansvariga för familjens ekonomi. Därför vill
            jag säga att jag tycker att det är bra att den utredningen nu
            kommer till stånd för att se över kvinnobiståndet och ta ställning
            till om det skall bli ett sjätte biståndsområde.
          </note>
          <note n="72c086e2">
            Anf. 60 KARL-GÖRAN BIÖRSMARK (fp)
          </note>
          <note n="9c30a12d">
            Fru talman! Biståndet är i dag satt under debatt och hård press,
            och från flera håll ifrågasätts det om biståndet över huvud taget
            spelar någon som helst roll för utvecklingen av världens fattiga
            länder.
          </note>
          <note n="73cf6d2b">
            Den senaste attacken mot biståndet återfinns i
          </note>
          <note n="e069456c">
            Timbros rapport nr 2 för 1995 som heter Att hjälpa eller stjälpa?.
            Den kom ut för några veckor sedan. Det är biståndskonsulent Olof
            Murelius som håller i pennan.
          </note>
          <note n="ddbeb68b">
            Där står bl.a. följande att läsa:
          </note>
          <note n="3bd8a185">
            " - - - under det senaste årtiondet har det i ökande grad blivit
            klart att biståndet har skapat fler problem än det har löst."
          </note>
          <note n="43835af0">
            Ja, det står faktiskt så.
          </note>
          <note n="7ef795ec">
            Vidare står det att "biståndet har blivit kontraproduktivt. Biståndet
            lider i dag av elefantiasis och är i ökande grad osunt, eftersom
            det drivs av motstridiga och ömsesidigt besmittande krafter baserade
            på politisk pragmatism som gränsar till cynism och filantropi
            som gränsar till romantik."
          </note>
          <note n="67cc2b8f">
            Murelius slår fast att: "Det första som bör noteras är att volymen
            är boven i dramat."
          </note>
          <note n="03d3b2d4">
            Han framhåller att det kvantitativa tänkandet lätt leder till
            förvrängningar, hybris och korruption samt att de för bort uppmärksamheten
            från de verkliga problemen, vilka är kulturella, moraliska, institutionella
            och ekologiska och inte bara, eller främst, ekonomiska.
          </note>
          <note n="21732b55">
            Murelius gör vidare en hisnande jämförelse mellan Vietnamkriget
            och biståndet. Han skriver:
          </note>
          <note n="71045f73">
            "Liksom kriget i Vietnam inte kunde avgöras genom omfattningen
            av militär utrustning och trupper har erfarenheten visat att hur
            lovvärda intentionerna än är, kan segern över okunnighet, fattigdom
            och sjukdom inte vinnas genom kvantiteten av utländsk valuta och
            utländsk expertis."
          </note>
          <note n="3276c274">
            Att över huvud taget komma på idén att jämföra amerikanarnas
            misslyckade försök att besegra det vietnamesiska folket genom
            kostsamma och omfattande militära insatser med vissa av i-världens
            tillkortakommanden vad gäller bistånd till tredje världen är horribelt,
            menar jag.
          </note>
          <note n="fcffd42b">
            Murelius är i dag förvisso inte ensam om att attackera biståndsvolymen.
            Biståndsattackerna kommer från flera håll. Men att det multilaterala
            biståndet genom olika FN-organ eller det bilaterala biståndet
            i dag dignar under överfulla kassakistor, där bekymren hopar sig
            därför att man inte kan leta upp vettiga investeringar eller biståndsprojekt,
            faller på sin egen orimlighet. Skulle så vara fallet, skulle det
            finnas för mycket pengar i biståndet, vore jag den förste att
            föreslå nedskärningar.
          </note>
          <note n="acd15735">
            Men det förhåller sig ju inte på det viset. Det är precis tvärtom.
            Det saknas i dag pengar i biståndsarbetet. Den som inte kan se
            det måste vara blind eller förstockad.
          </note>
          <note n="ad34cd76">
            Nej, problemet ligger inte i att den rika världen har för litet
            pengar och den fattiga för mycket. Det är precis tvärtom. Skall
            vi någonsin komma till rätta med de globala orättvisorna måste
            i-världen ikläda sig sitt ansvar för en rättvisare fördelning
            av våra gemensamma resurser.
          </note>
          <note n="aaac406d">
            Det är precis som Murelius skriver i slutet av sin rapport:"Världen
            måste bli en enhet, ett globalt samhälle". Där visar han klarsyn
            men drar enligt min mening fel slutsatser, nämligen att den rika
            världen inte skulle ha råd med bistånd. Det är precis tvärtom.
          </note>
          <note n="9f942038">
            Vi har inte råd med att snåla på biståndet. Vi har inte råd att
            skära i biståndsbudgeten.
          </note>
          <note n="52227969">
            Om det vore så att Timbros Olof Murelius vore en engångsföreteelse,
            en ropandes röst i öknen, skulle jag inte ägna så mycket tid åt
            honom. Men problemet är att vi i dag ser att alltfler resonerar
            som han, och det skrämmer mig.
          </note>
          <note n="c7d1daa3">
            Även den socialdemokratiska regeringen är inne på samma linje
            genom sin föreslagna biståndspolitik, som leder till allt lägre
            bistånd år efter år genom frysning av biståndet. Det är med beklagande
            jag kan konstarera att den socialdemokratiska regeringen har fallit
            in i mönstret att skära, och skära kraftigt, i biståndet.
          </note>
          <note n="d25d0d26">
            Den frysning av biståndet under kommande år som regeringen nu
            genomför med Moderaternas hjälp är minst sagt illavarslande och
            innebär att vi fjärmar oss allt mer från det en gång fastlagda
            enprocentsmålet.
          </note>
          <note n="5510726d">
            Det är inte nog med att enprocentsmålet på detta sätt överges.
            Det är dessutom stor risk att Sverige inte ens kommer att leva
            upp till FN:s rekommenderade
          </note>
          <note n="abe832fc">
            0,7-procentsmål inom några år om Socialdemokraterna och Moderaterna
            i denna oheliga allians flyttar biståndsfrågorna allt lägre ner
            på dagordningen.
          </note>
          <note n="596b77cd">
            Jag frågar: Hur kan Socialdemokraterna med sitt sedan tidigare
            väl dokumenterade och kända internationella engagemang på biståndsområdet
            tillsammans med Moderaterna medverka till denna radikala förändring
            av den svenska biståndspolitiken vad gäller enprocentsmålet?
          </note>
          <note n="1311c73f">
            Regeringens förklaring till nedskärningarna i biståndet är att
            Sverige brottas med obalanser i vår ekonomi, och så är det förvisso.
            Men poängen med enprocentsmålet var ju att biståndet skulle vara
            en fredad sektor även i ekonomiskt bekymmersamma tider.
          </note>
          <note n="0b08c96b">
            Tanken bakom enprocentsmålet är att den rika delen av världen
            gör ett långsiktigt stabilt åtagande gentemot världens fattiga.
            Vi kan nu konstatera att
          </note>
          <note n="b1988655">
            Sverige inte stått pall. Nu slår Socialdemokraterna följe med
            Moderaterna i detta partis väl dokumenterade politik inom biståndsområdet,
            och det är illavarslande.
          </note>
          <note n="4516acb9">
            När Boutros Boutros-Ghali var här i kammaren sade han följande
            från denna talarstol: "Vi inser nu att internationellt bistånd
            till utvecklingsländerna är en mycket viktig utgift för att åstadkomma
            global stabilitet. Det är en vital framtidsinvestering."- han
            använder det ordet - " Sverige har gått i bräschen när det gäller
            att erkänna hur viktig utvecklingen är. Sverige är känt som en
            av de mest generösa gynnarna av utvecklingsländerna." Så har det
            förvisso varit. Men ett skifte har ägt rum.
          </note>
          <note n="6d4fb19e">
            I Expressen i går skriver representanter för Diakonia, Lutherhjälpen,
            Rädda barnen och Röda korset under rubriken Regeringen sviker
            de fattiga. Nu måste dessa organisationer sätta sig ner och omförhandla
            och få kraftiga nedskärningar i sina program. Det är konsekvensen
            av den förda politiken.
          </note>
          <note n="1df8dc89">
            Vad är Socialdemokraternas svar till alla de enskilda organisationer
            som nu får kraftiga nedskärningar i sin verksamhet på grund av
            dessa nedskärningar i biståndet?
          </note>
          <note n="cc48d2d2">
            Biståndets demokratimål utgjorde länge snarast en dekoration
            utan substansiellt innehåll. Dess långsiktiga karaktär betonades
            så till den grad att några krav på praktiska resultat i form av
            ökad pluralism knappast ställdes. Enpartisystemet ursäktades.
            Det antyddes att politisk frihet inte hade någon vidare relevans
            för fattiga länder.
          </note>
          <note n="98ada52a">
            Regleringar och centralstyrning ansågs näst intill nödvändiga
            för den resursmobilisering som skulle lyfta u-länderna ur deras
            armod. S.k. afrikansk socialism betraktades som en tredje världens
            tredje väg.
          </note>
          <note n="d2d237e6">
            U-landsverkligheten är komplicerad och turbulent.
          </note>
          <note n="c3e6c6d7">
            Det finns få väl fungerande demokratier i det vi förr kallade
            tredje världen. Skälet är enkelt. Demokratin är aldrig given från
            början. Att bygga upp den är en del av utvecklingsprocessen.
          </note>
          <note n="224f825b">
            År ut och år in har Folkpartiet framhållit vikten av demokratins
            roll i utvecklingsarbetet. I en motion från
          </note>
          <note n="8bafadc2">
            1990 skrev Maria Leissner följande: "Det finns ännu inga normer
            för hur ett val ska genomföras, även om diskussioner påbörjas
            inom FN om ?genuine and honest elections´. Behovet av ett regelsystem
            som ger skydd mot valfusk är stort, framförallt om vi ska tro
            på att demokratin kommer att segra i allt fler stater.
          </note>
          <note n="7f160513">
            Därför bör det nu inom FN:s ram påbörjas ett arbete för att utveckla
            ett sådant internationellt normsystem
          </note>
          <note n="cbb72e58">
            - - -".
          </note>
          <note n="20420b57">
            Motionen avslutades med ett förslag om att ett institut för valövervakning
            skulle skapas i Sverige.
          </note>
          <note n="5fb93b77">
            Det var alltså för fem år sedan. Det första steget menade Maria
            Leissner vore att en studie gjordes om hur ett sådant institut
            skulle kunna etableras, om hur dess mandat skulle kunna formuleras
            samt om vilka resurser som skulle krävas. En uppläggning påminnande
            om den som använts vad gäller SIPRI var en intressant modell vad
            gäller organisation av institutet.
          </note>
          <note n="a3020275">
            Nu etableras fem år senare ett sådant oberoende valinstitut här
            i Sverige i nästa vecka. Låt mig än en gång citera vad Boutros-Ghali
            sade här i kammaren i januari:"Så skulle jag vilja uttrycka min
            uppskattning av Sveriges stöd till demokratin inom andra stater.
          </note>
          <note n="1749c44f">
            Sverige leder nu en grupp länder som försöker upprätta ett internationellt
            institut för demokrati och bistånd vid val. Detta institut kommer
            att bli en oerhört värdefull tillgång under kommande år".
          </note>
          <note n="d1c237ee">
            Fru talman! Det är glädjande att nu få uppleva hur
          </note>
          <note n="99162e91">
            Maria Leissners initiativ inom detta demokratibyggande område
            förverkligas.
          </note>
          <note n="07fba55f">
            Anf. 61 HANS ANDERSSON (v)
          </note>
          <note n="e02d5adc">
            Fru talman! Förra årets val kallade vi i Vänsterpartiet för solidaritetsvalet.
            Vi syftade då på fattiga människor i u-länder, på flyktingar som
            flyr från krig och förtryck och på barn och handikappade människor.
          </note>
          <note n="7e481907">
            Bistånd handlar till stor del om solidaritet. Det innebär fattigdomsbekämpning.
            Var och en som inte bara har läst om bistånd utan varit i länder
            som får bistånd vet hur det ser ut där människor saknar mat och
            vatten, där sjukvård saknas, där det inte finns några bostäder
            att tala om och där sjukvård är en lyxvara.
          </note>
          <note n="4b132c77">
            Miljön kan vara förödd av industriell exploatering.
          </note>
          <note n="83106074">
            Jobb saknas. Kanske 60-80 % av befolkningen är arbetslös, men
            barnen har ändå arbete. De exploateras i produktionen eller i
            prostitutionen. Så är det på många håll i de länder som får bistånd.
          </note>
          <note n="63b14840">
            U-hjälp och bistånd kan aldrig lösa världens problem och fattigdomsproblemet.
            Det handlar till stor del om andra ekonomiska relationer. Men
            biståndsarbete kan hjälpa till och vara ett konkret uttryck för
            en känsla av solidaritet som hänger ihop med människors människovärde,
            jämlikhet, begrepp som broderskap och kanske särskilt systerskap,
            vilket är något som behövs och också finns i u-länderna.
          </note>
          <note n="7d3832ed">
            Bistånd handlar också om säkerhet, och även vår säkerhet. De
            konflikter som finns bygger på förtryck och klyftor mellan etniska
            grupper, klassklyftor, effekter av gammal kolonialism, migration,
            flyktingskap, beroendet som vi har av varandra när vi lever i
            samma värld miljömässigt och beroendet när det gäller flyktingfrågan.
          </note>
          <note n="38801c7f">
            Det handlar om solidaritet och säkerhet. Men naturligtvis är
            biståndet viktigt att diskutera även från effektivitetssynpunkt.
            Då kan man emellertid inte bara, som Bertil Persson gör, prata
            om genomsnittlig tillväxt. Var och en som satt sin fot i Latinamerika
            t.ex. - det landet åberopades ju - vet att genomsnittsvärdena
            döljer en extrem fattigdom hos stora människogrupper, inte minst
            i t.ex. Bolivia, Peru och
          </note>
          <note n="3604d9ed">
            Guatemala. Det gäller då indianer i fattigdom.
          </note>
          <note n="0e640cb5">
            Därför var det som hände i Chiapas kanske inte någon stor överraskning
            för oss som har någon konkret kunskap - Chiapas i Mexico, ett
            populärt tillväxtsamhälle bland många investerare.
          </note>
          <note n="919516f0">
            Nydemokraterna försökte driva en rejäl och hårdför antibiståndspolitik.
            Moderaterna står egentligen inte så långt därifrån. Det ser jag
            när jag läser motionerna.
          </note>
          <note n="5b795a98">
            Jag tror att det är viktigt att vi diskuterar effektiviteten.
            Vidare är det viktigt att vi har ett underifrånperspektiv, så
            att vi inte göder korruption och lyxbistånd. Däremot skall vi
            stödja ett bistånd som gagnar de fattigas sak. Det är vänsterns
            huvudinriktning.
          </note>
          <note n="6ddab248">
            Fattigdomsinriktningen: Ja, det är stor variation i de s.k. u-länderna.
            En skuldsanering är nödvändig.
          </note>
          <note n="b8afc63a">
            Men den måste vara selektiv så att vi prickar in just de länder
            som sedan köper vapen för de tillgångar som frigörs när skulderna
            saneras.
          </note>
          <note n="9d4783d3">
            Det är dessutom viktigt att inte vara så anpasslig till Världsbankens
            och IMF:s strukturanpassningsprogram som jag tycker att regeringen
            är i sin budgetproposition.
          </note>
          <note n="c3411150">
            Det finns en mängd vittnesbörd om hur det ser ut t.ex. i Bolivia,
            Nicaragua och många afrikanska länder där man tillämpat en hårdför
            strukturanpassningspolitik. Fattigdomen har ökat hos de breda
            lagren, med alla de sociala problem som därtill hör.
          </note>
          <note n="243accfe">
            Biståndsvolymen och budgeten för biståndet: I
          </note>
          <note n="50ca96a1">
            världsskala har man från de rika OECD-länderna gått ned från
            0,33 % i genomsnitt av BNI till 0,27 % från år 1992 till år 1993.
            Det är den lägsta siffra som vi har sett sedan 50-talet. FN:s
            mål är hycklande nog 0,7
          </note>
          <note n="012b2cab">
            %, men biståndet sjunker i omfattning.
          </note>
          <note n="275aad49">
            Sverige, som i och med devalveringen 1992 blev fattigare, har
            gått ned från knappt 2,5 miljarder USA-
          </note>
          <note n="37eed7b3">
            dollar till 1,7 miljarder USA-dollar - en våldsam devalvering
            av vad vi hade råd att ge de fattiga i världen. Ändå fortsätter
            man att gräva i och knapra på budgetsiffrorna. 1,5 miljarder kronor
            försvann i krispaketet det skändliga året 1992.
          </note>
          <note n="0e5c3e36">
            Nu fryser man biståndsnivån. Det innebär att vi successivt överger
            biståndsmålet om 1 %. Vi låg 1992
          </note>
          <note n="ca8d2832">
            på 1,02 % men gick 1993 ned till 0,92 %. Vi hamnar på 0,87 %
            i år - på 0,84 %, säger regeringen. En del bedömare säger att
            det blir 0,75 %. Det beror på hur väl vi lyckas i vår ekonomiska
            politik. Ju större tillväxt och ju bättre det går för Sverige,
            desto sämre blir solidariteten uttryckt i biståndsandel av BNI.
            Jag tycker att det är ynkligt, cyniskt och dessutom ovärdigt det
            socialdemokratiska partiet, som tidigare har delat våra värderingar
            och drivit opinion för en solidarisk biståndspolitik.
          </note>
          <note n="e944a944">
            I den befintliga budgeten låter man dessutom allt fler främmande
            komponenter komma in. Vi har mycket av FN-aktionerna för fred
            och återuppbyggnad - det borde drabba säkerhetsanslaget på försvarssidan.
            Vi har asylkostnaderna - som inte borde drabba möjligheten att
            ge bistånd till de fattigaste i världen.
          </note>
          <note n="6d598ab5">
            Vänsterpartiet satsar väsentligt mer pengar - över
          </note>
          <note n="2a21a6a9">
            1 miljard kronor. Nu säger Moderaterna: Det är inte så viktigt
            med de ekonomiska målsättningarna. Jo, det är viktigt i sak vilka
            tillgångar vi har att utnyttja, men också symboliskt i förhållande
            till en omvärld som alltmer sviker solidariteten.
          </note>
          <note n="9b70c683">
            Det svenska biståndet har i och för sig en mängd problem. Jag
            har pekat på en osjälvständighet och undfallenhet när det gäller
            nämnda strukturanpassningsprogram. Men vi kan ta upp den saken
            i en diskussion senare.
          </note>
          <note n="62cef2d6">
            EU-anpassningen kommer att innebära problem för att undvika den
            byråkrati och delvis den inriktning som EU-biståndet har.
          </note>
          <note n="afe79c48">
            Miljökonsekvenserna: Ja, ni ser vad som händer i vattenkraftsdammarna.
            Jag tänker på Pangedammen i
          </note>
          <note n="d1c72bc8">
            Chile och på Urrahprojektet i Colombia.
          </note>
          <note n="a74130dd">
            Ursprungsbefolkning och miljö: Oj, säger den svenska opinionen.
            Vad är det som händer? Är de inte tacksamma? Skanska och andra
            företag går hårt fram för att tillgodose sina kommersiella intressen.
            Vidare har det varit alldeles otillräckligt med miljökonsekvensbeskrivningar
            och med hänsynstagande till ursprungsbefolkningen, trots att 1993
            var ett särskilt hyllningsår för ursprungsbefolkningen.
          </note>
          <note n="718247bd">
            Det är nödvändigt med ökade insatser i områden som varit drabbade
            av krig: Angola, Eritrea, Moçambique, Namibia och Zimbabwe. Än
            mer gäller det
          </note>
          <note n="83520283">
            Sydafrika.
          </note>
          <note n="5e9a498e">
            Det handlar inte bara om att utveckla länderna utan också om
            att det finns grundläggande förutsättningar för att människor
            skall ha möjlighet att arbeta upp en samhällsutveckling efter
            oerhört grymma och blodiga krig, som emanerar ur kolonialt förtryck
            och där Europa varit bödeln.
          </note>
          <note n="735bb876">
            Vi anser att u-krediterna tillhör handelspolitiken och att de
            därför inte skall drabba den pott som avsatts för solidariska
            insatser för fattiga människor.
          </note>
          <note n="c9f38666">
            Vi är oroade över de neddragningar för enskilda organisationer
            som kommer. Vart vill vi komma? Hur skall det gå med de svenska
            volontärerna? Vi kanske inte ens har råd med det här, trots det
            mycket goda arbete och de mycket goda erfarenheter som så att
            säga dras hem till Sverige på jämlik grund, med en låg materiell
            standard från många svenskars sida som arbetar där nere.
          </note>
          <note n="951e7bc5">
            Så till det här med partistöd. Efter att inte minst i
          </note>
          <note n="019127fc">
            Latinamerika ha sett de europeiska partiernas filialer
          </note>
          <note n="371883a1">
            - kristdemokraternas, de gamla kommunistpartiernas och Socialistinternationalens
            filialer - undrar jag:
          </note>
          <note n="7b9e066d">
            Behöver verkligen människor i de länderna de svenska partierna?
            Ibland frågar jag mig om svenska folket behöver partierna? Jag
            blir dock ännu mer tveksam när jag ser hur det ser ut på nämnda
            kontinenter.
          </note>
          <note n="4882f075">
            En starkare inriktning på handikappade, på barn, kvinnor och
            ungdomar samt på delaktighet i biståndet behövs. Jag återgår till
            detta med känslan av solidaritet - känslan av att dela något i
            vår värld, känslan av att vara jämlik i ordets verkliga betydelse.
            Det handlar alltså om att människor skall ha samma människovärde.
            Det är grunden för en sund biståndspolitik, och den skall kläs
            i effektiva former.
          </note>
          <note n="9859a85b">
            Här har ni Vänsterpartiets programförklaring på området!
          </note>
          <note n="7b9ac1e3">
            Anf. 62 BERTIL PERSSON (m) replik
          </note>
          <note n="594c1114">
            Herr talman! Hans Anderssons partis idéer har dominerat i stora
            delar av u-världen under en mycket lång tid. I alla länder har
            det resulterat i elände, fattigdom och förtryck.
          </note>
          <note n="7fd243e9">
            U-ländernas viktigaste landvinning är just avvecklingen av kommunismen
            och socialismen.
          </note>
          <note n="11aa3c36">
            När Latinamerika var socialistiskt var alla extremt fattiga,
            men med demokratin och marknadsekonomin ser vi nu en positiv utveckling
            i många länder. Mexico var i 70 års tid en enpartistat. Det är
            nu man har möjlighet till utveckling.
          </note>
          <note n="1c9953dc">
            Det har aldrig förekommit så stora kapitalflöden till u-länder
            som i dag är fallet genom handeln och genom direktinvesteringar.
          </note>
          <note n="7288de0b">
            Anf. 63 HANS ANDERSSON (v) replik
          </note>
          <note n="889e289a">
            Herr talman! Nej, det är riktigt, Bertil Persson!
          </note>
          <note n="b27d0cd1">
            Det har aldrig tidigare funnits så stora kapitalflöden på den
            kommersiella sidan - upp til drygt 160 miljarder USA-dollar.
          </note>
          <note n="69ddeb48">
            Men när jag läser vad Moderaterna skriver t.ex.
          </note>
          <note n="c0bfa00f">
            om Centralamerika finner jag att man över huvud taget inte förstår
            hur verkligheten ser ut. Det har varit stora problem i Nicaragua
            samt ohyggliga problem i
          </note>
          <note n="257944ea">
            El Salvador och Guatemala.
          </note>
          <note n="120651f3">
            Men vems var problemen? Den som kan något av sin historia och
            något om den process av förtryck och utsugning av jorden, skogen
            och vad som fanns i vattnet, om människornas avsaknad av äganderätt
            -
          </note>
          <note n="aae9848a">
            något som man ju i de moderata leden brukar betona
          </note>
          <note n="7830e486">
            - om hur USA vräkte in pengar för att korrupta regimer med polis-
            och militärmakt skulle slå ner människor och i många fall t.o.m.
            slakta människor och om hur man sedan förbjudit människor att
            organisera sig i kooperativ, lantarbetarfackföreningar etc. vet
            att det är fråga om en situation av yttersta förtryck och utsugning
            som det tar mycket lång tid att ta sig ur.
          </note>
          <note n="00ad2736">
            Särskilt illa är det för de etniska minoriteterna, t.ex. indiankulturen
            i Guatemala.
          </note>
          <note n="6e184b64">
            Förstår man inte att det krävs kraftfulla insatser från vår sida
            för att minska fattigdomen och främja utvecklingen när det gäller
            barns och kvinnors rättigheter, ja, då har man inte förstått mycket
            vare sig av kristen humanism eller av verkligheten sådan denna
            ter sig i just det fallet.
          </note>
          <note n="5fbda425">
            Anf. 64 BERTIL PERSSON (m) replik
          </note>
          <note n="b3014f3f">
            Herr talman! Man har nog inte förstått mycket av utvecklingen
            i världen om man inte kan förstå vad som hänt när socialismen
            i land efter land ersätts av marknadsekonomi och demokrati och
            man ser hur nu
          </note>
          <note n="6ffd406a">
            68 % av u-ländernas befolkning lever i länder där det råder snabb
            ekonomisk tillväxt sedan man väl blivit av med kommunist- eller
            socialistregimen. Det är alldeles uppenbart att framtidstron ser
            ut på det sättet.
          </note>
          <note n="c1215f76">
            När vi talar om Sydamerika vill jag framhålla att det fortfarande
            finns länder med bekymmer. Alldeles speciellt gäller det Kuba,
            där man inte har blivit av med kommunistregimen. Men det finns
            också andra exempel.
          </note>
          <note n="059c57dc">
            Den bild som Hans Andersson här tecknar stämmer inte på Chile
            och Argentina och bara i ganska liten utsträckning på Brasilien
            - för att nämna några av de stora och viktiga länderna.
          </note>
          <note n="c87fdc24">
            Anf. 65 HANS ANDERSSON (v) replik
          </note>
          <note n="20b28e76">
            Herr talman! I Kuba finns det många fel och brister. Ett av problemen
            är att man sedan 30 år är utsatt för blockad. Försök att tänka
            att Sverige var utsatt för blockad av vår naturliga marknad. Då
            skulle vi nog känna vad det kan betyda.
          </note>
          <note n="22c43d3c">
            Argentina, Uruguay och Chile är starkt europeiserade länder -
            troligen har Bertil Persson varit där. Det är en helt annan kultur.
            Brasilien är ett fullständigt kluvet land med oerhörd fattigdom.
            Det är ingen tillfällighet att man där mördar barn för att hålla
            fritt framför stormarknaderna. I Bolivien är fattigdomen extrem.
            I La Paz är det horder med indianer som tagit sig dit för att
            sälja Coca-Cola-kapsyler för att inte svälta ihjäl. Peru har oerhörda
            klyftor. Var Chiapas i
          </note>
          <note n="e79afeeb">
            Centalamerika en överraskning? Vi kan också se på
          </note>
          <note n="34c45a84">
            Afrika. Bagatellisera inte problemen. Det är djupt omänskligt
            och visar mycket liten förståelse för utvecklingens drivkraft.
          </note>
          <note n="e3eeed58">
            Anf. 66 BODIL FRANCKE
          </note>
          <note n="c73dd526">
            OHLSSON (mp)
          </note>
          <note n="f90f6480">
            Herr talman! Internationell solidaritet och hållbart bistånd
            till de fattiga är rubriken på Miljöpartiets biståndsmotion. Utgångspunkten
            är denna: På en enda jord med begränsade resurser är vi alla beroende
            av varandra. Ansvaret för tillståndet i världen är gemensamt.
          </note>
          <note n="de938832">
            Det största hotet mot mänsklig överlevnad är inte längre av militärt
            slag. Det är i stället ett hot som har med fattigdom att göra,
            med resursutarmning och miljöförstöring som accelererar i en allt
            snabbare takt.
          </note>
          <note n="a6f1b919">
            Det är problem som fordrar en långsiktig strategi och kräver
            att vi tänker litet mindre på vår egen välfärd och desto mer på
            morgondagens välfärd för kommande generationer, för den är hotad.
          </note>
          <note n="f1bcf212">
            Sveriges hårt ansträngda ekonomi gör att regeringen i årets budget
            inte avsätter 1 % av bruttonationalinkomsten till bistånd. Man
            talar om att beloppet motsvarar 0,7 %. Om man från den procentsatsen
            räknar pengarna till EU:s gemensamma bistånd och tar hänsyn till
            avräkningen för asylkostnaden, blir summan än mindre. Biståndet
            till de fattigaste utvecklingsländerna minskar för andra gången
            i rad.
          </note>
          <note n="f54015bf">
            Vi vill öka biståndsanslaget med 1 miljard kronor som skall avsättas
            till en fond för miljöinsatser i uländerna. Med tanke på hur nedskärningarna
            drabbat biståndsarbetet på många områden skall stödet också kunna
            utdelas till andra angelägna projekt med miljöanknytning, som
            ekologiskt jordbruk, småskaliga projekt med resurssnål teknik,
            utbildning, skolor för kvinnor och barn. Stödet skall vara flexibelt
            och också kunna ges till pågående verksamheter i kris, s.k.
          </note>
          <note n="ffda20a3">
            additionellt stöd. Om man har ansett att det största hotet mot
            freden inte är militärt utan har med fattigdom, demokratiskt underskott
            och resursförstöringen att göra är det logiskt att minska anslaget
            till försvaret och använda pengarna till bistånd och utvecklingssamarbete
            och höja levnadsstandarden i de fattigaste länderna. Där är det
            inte tal om att få en högre levnadsstandard, utan ofta om att
            slippa den dagliga hungern och få sitt dagliga bröd i stället.
          </note>
          <note n="457c605f">
            Historien visar att krig och konflikter ofta har ekonomisk grundorsak
            i både i-länder och u-länder.
          </note>
          <note n="fe0b5e63">
            Ett ekonomiskt bistånd kan bidra till fred och säkerhet och utgöra
            ett stöd till landets demokratiska process.
          </note>
          <note n="66ef6a51">
            Men när man måste spara, och det måste vi, då måste man också
            prioritera. Har man t.ex. sett de tibetanska flyktingbosättningarna
            i norra Indien på gränsen till
          </note>
          <note n="c8e69bf8">
            Tibet, tycker man förmodligen att det är där bistånd behövs akut.
            Den som har varit i Rwanda är lika övertygad om att just där behövs
            det.
          </note>
          <note n="26450c82">
            Vi har i vårt biståndsförslag valt att prioritera verksamheter
            som griper in och påverkar många olika delar av samhället. Vi
            menar att stöd och bistånd till kvinnor i utvecklingsländer bör
            prioriteras. Kvinnor har inte haft samma utbildningsmöjligheter
            som män.
          </note>
          <note n="53672033">
            En satsning på skolor och utbildning kommer såväl kvinnor som
            barn till godo, likaså hälso- och sjukvård. I många länder är
            kvinnan socialt beroende av mannen. Hon har ensam ansvaret för
            hem och barn och är på landsbygden den som driver familjens jordbruk.
            Ofta driver hon en liten affärsverksamhet också.
          </note>
          <note n="088d929c">
            Därför är kvinnor öppna för nya idéer när det gäller jordbruk,
            utbildning, hälsovård, familjeplanering. De nya idéerna och metoderna
            har tydligt samband med familjens försörjningsmöjligheter.
          </note>
          <note n="43ec2ca9">
            Vi vill prioritera stöd till ekologiskt jordbruk. En satsning
            på småskaligt jordbruk på landsbygden tryggar livsmedelsförsörjningen,
            ger arbetstillfällen och ökar inkomster samt kan bidra till en
            regions naturliga näringslivsutveckling, som så väl behövs.
          </note>
          <note n="a0823898">
            En hållbar vattenförsörjning bör prioriteras. Vatten är förutsättning
            för all inhemsk livsmedelsförsörjning, för jordbruk och kreatursskötsel.
            Samtidigt vet vi att vattenförsörjningen i världen försämras kontinuerligt.
            Vattenreservoarerna krymper. Förorening av vatten är på många
            håll ett stort problem, och brist på vatten driver människor på
            flykt.
          </note>
          <note n="89c14bdf">
            Projekt med småskalig och resurssnål teknik tillsammans med samtidig
            utbildning för just den tekniken bör också prioriteras, en teknik
            som gör det lätt att reparera och underhålla och som kan skapa
            ett effektivare jordbruk och en effektivare vattenförsörjning.
            Ett bistånd får inte skapa ett biståndsberoende i mottagarlandet.
            Det skall skapa självtillit och tro på egen förmåga och skapa
            möjligheter till självförsörjning.
          </note>
          <note n="1743adc4">
            Småskaliga bistånd har fördelar. Den småskaliga formen kommer
            många till del på gräsrotsnivå och gör den enskilde mer delaktig
            i de processer som startas och framför allt i de förändringar
            som är en nödvändig följd av dem. Det upplevs som en lång och
            säker utveckling, och man har tillsammans skapat en stabil grund
            för biståndssamarbetets förutsättningar att lyckas - ett hållbart
            bistånd, en hållbar utveckling.
          </note>
          <note n="e9b875c6">
            Det finns avtal om hållbar utveckling och nya idé-
          </note>
          <note n="f71d2b0f">
            er som prövats i Holland om samarbete mellan ett iland och ett
            u-land. Ordet bistånd finns inte med i sammanhanget. Det handlar
            om samarbetsavtal om hållbar ekologisk, social och ekonomisk utveckling.
          </note>
          <note n="e678f38d">
            Tanken är att man genom de ömsesidiga avtalen startar ett nära
            samarbete med just målsättningen att skapa en hållbar utveckling
            och en hållbar miljö i båda länderna samtidigt. Avtalen är på
            minst tio år. Här kommer man att tänka på Agenda 21 där det framhålls
            att det gäller att ta fram handlingsprogram med lång framförhållning.
          </note>
          <note n="324fa252">
            Det holländska agendaarbetet ligger också till grund för samarbetet
            avtalsländerna emellan. Här kommer man in på ett område som inte
            är så vanligt i biståndssammanhang, nämligen stadsmiljön. En lokal
            agenda omfattar mycket: markplanering, vattenförsörjning, energianvändning,
            transporter, byggnadsverksamhet, avfalls- och avloppshantering.
            I dessa holländska avtal har man begränsat sig till energi, transporter,
            jordbruk, biologisk mångfald och avfallsfrågor. Det är meningen
            att representanter för avtalsländerna skall följa arbetet i Holland,
            liksom holländska representanter skall finnas i avtalslandet.
            En fördel är att man har insyn i varandras arbete. Man har också
            en naturlig insyn i varandras ekonomiska planering och hantering
            av pengarna. Vi har i vår biståndsmotion ett yrkande där vi säger
            att den holländska modellen skall prövas också i svenskt biståndsarbete.
            Här kan man tänka sig att också ta till vara en kommuns kompetens.
            Om en kommun har byggt ett avloppsreningsverk har man i kommunen
            aktuell kunskap som kan överföras till stad eller kommun av motsvarande
            storlek. Varför inte ta till vara svenska företags miljötekniska
            kunnande? De har ofta många års erfarenhet av att tackla och åtgärda
            miljöproblem. Det borde också kunna utnyttjas. Företagsuppbyggande
            och företagsutveckling, skapande av bra industriella miljöer är
            också ett område där insatser kan göras.
          </note>
          <note n="f9f7766c">
            UD har knutit såväl militär expertis som näringslivsexpertis
            till FN för att bistå den svenska FN-
          </note>
          <note n="92cef262">
            delegationen i arbetet. Vi föreslår att man kompletterar med
            ekologisk kompetens. Vi har miljöansvar inte bara inom vårt eget
            lands område. Det är viktigt att både miljökonsekvensutredningar
            och socialkonsekvensbedömningar finns med inte bara i vårt eget
            biståndsarbete utan också i de internationella projekt där Sverige
            deltar. Jag tänker nu på de storskaliga projekt som redan nämnts
            här i dag, i Kashmir och
          </note>
          <note n="af3dbdc5">
            Chile t.ex. Tvångsförflyttningar av människor, byar som utplånats
            har orsakat stora problem i närområdet.
          </note>
          <note n="a4b656e5">
            Skadorna på miljön är bestående. Det har inte funnits de sekellånga
            perspektiv och den framförhållning där som det i Agenda 21 talas
            om.
          </note>
          <note n="a7fab878">
            Hundra år är en kort tid i det ekologiska perspektivet, men det
            är fullt tänkbart för en mänsklig planering. Det är våra barnbarnsbarnbarns
            värld vi talar om oavsett var på jorden vi lever. På en jord med
            begränsade resurser är vi alla beroende av varandra. Ansvaret
            för tillståndet i världen är gemensamt.
          </note>
          <note n="9dfe226e">
            Anf. 67 INGRID NÄSLUND (kds)
          </note>
          <note n="166c248b">
            Herr talman! Bilden av verkligheten kan målas på många olika
            sätt. Den påverkar inte bara vårt sätt att se och tänka utan också
            vårt handlingssätt och vår handlingsförmåga.
          </note>
          <note n="ec667ed6">
            Verkligheten kan tecknas så mörk att vi grips av misströstan
            och blir handlingsförlamade. Till den mörka bilden hör att en
            miljard människor lever i djupaste fattigdom och ofta inte ens
            har mat för dagen. Lika många är analfabeter. Krig och konflikter
            pågår i mer än 50 länder, och 35 miljoner människor befinner sig
            på flykt.
          </note>
          <note n="71d55e9e">
            I stället för att slå ned vårt mod borde dessa fakta ses som
            en oerhörd utmaning, i synnerhet som det också finns en ljusare
            motbild. Stora framsteg har gjorts under de senaste 30 åren. Livslängden
            i utvecklingsländerna har ökat med en tredjedel. Mer än
          </note>
          <note n="108a90f4">
            70 % av befolkningen har nu tillgång till hälsovård. I
          </note>
          <note n="356965fc">
            många länder har demokratiseringsprocessen nu tagit fart. Utbildning
            på bred basis, tillgång till hälso- och sjukvård tillsammans med
            politiska och ekonomiska reformer banar väg för en hållbar utveckling.
          </note>
          <note n="787f5743">
            I denna utveckling har Sverige av gammal tradition tagit aktiv
            del. Den svenska missionshistorien går tillbaka till 1860-talet.
            Kyrkorna har hela tiden bedrivit aktivt biståndsarbete vid sidan
            av sin övriga verksamhet. Inte minst viktigt är det personliga
            intresset och den vilja till engagemang i tredje världen som har
            utvecklats hos många människor i vårt land genom kyrkornas långvariga
            och uthålliga insatser.
          </note>
          <note n="27959995">
            Under senare år har också många andra typer av ideella och frivilliga
            organisationer tagit del i detta arbete.
          </note>
          <note n="c58f8b07">
            Vi kristdemokrater har den människosyn som vi också tror har
            utvecklats i de sammanhang som jag nyss har talat om. Den ligger
            till grund för vårt biståndsarbete.
          </note>
          <note n="692f1874">
            Vi bygger på synen att alla människor har lika värde, att vi
            har ansvar för omvärlden och för våra relationer till den miljard
            människor i u-länderna som i dag tvingas att leva i absolut fattigdom.
            Denna syn på människans värde är en grund för broderskap, solidaritet
            och respekt för mänskliga rättigheter. Den ställer den enskilda
            människan i centrum och värderar varje individ lika högt, oavsett
            ras, kön, ålder, social ställning eller andra åtskiljande faktorer.
            Men den innebär också en stark tro på den enskilda människans
            förmåga och möjligheter att bygga upp goda levnadsförhållanden,
            om diskriminerande hinder undanröjs.
          </note>
          <note n="518d4b66">
            Vi vill i vårt biståndsarbete satsa på en utveckling mot ett
            bistånd som alltmer stöder kvinnorna och därmed också barnen.
            Vi tror att en hållbar utveckling är nödvändig - en utveckling
            där människan står i centrum men där också omtanken om miljön
            spelar en stor roll. Men detta skall prägla vårt miljötänkande
            lika väl i i-länderna som i u-länderna. Vi kan inte tro att det
            mesta skall ske i u-länderna utan måste också själva vara villiga
            till förändringar.
          </note>
          <note n="95b9c2d5">
            Vi tror att utvecklingen av handelsförbindelser, där u-länderna
            mer och mer dras in i våra olika handelssfärer har mycket stor
            betydelse. Vi tror också att saneringen av skulderna är av stor
            betydelse.
          </note>
          <note n="e72ee8af">
            Dessa saker verkar många av oss vara överens om.
          </note>
          <note n="419d59c6">
            Vi är också överens om de mål som har uppställts för biståndsarbetet
            och även de jämställdhetsmål som man nu vill foga till de mål
            som vi tidigare har varit överens om.
          </note>
          <note n="8de2f11b">
            Jag vågar påstå att det finns en mycket starkt utbredd biståndsvilja
            hos stora delar av svenska folket.
          </note>
          <note n="d665cf79">
            Undersökningar visar att 60 % av svenskarna vill ha bistånd som
            ligger minst på den nivå som vi har haft tills i dag. Regeringen
            har faktiskt inte fått svenska folkets mandat att sänka biståndet.
          </note>
          <note n="d3032eb7">
            När Socialdemokraterna gick till val förra året var deras kritik
            stark mot den förra regeringen för att den under en kort tid ansåg
            sig nödsakad att gå med på någon promilles sänkning. Sanningen
            är ju att biståndsnivån under 1992 nådde 1,02 % av BNI och
          </note>
          <note n="d805f0e7">
            1993 var den 0,97 %. Sedan slog krisuppgörelsen igenom, där också
            socialdemokraterna deltog. Biståndsnivån stannade på 0,93 % -
            en nivå som vi inte har kunnat förklara oss nöjda med.
          </note>
          <note n="ba162851">
            Den kraftiga nedskärningen i den nuvarande regeringens proposition
            rimmar mycket illa med den uttalade ambitionen att enprocentsmålet
            skall stå fast.
          </note>
          <note n="3f6b6bc6">
            Riksdagen fattade beslut om enprocentsmålet redan
          </note>
          <note n="1b61ad97">
            1968. På 1980-talet ändrades det till att gälla 1 % av
          </note>
          <note n="99a8bbab">
            BNI i stället för av BNP.
          </note>
          <note n="5eb1ce45">
            Vi kristdemokrater anser att en biståndsnivå på
          </note>
          <note n="2c704bf4">
            1 % är rimlig även under ekonomiskt svåra förhållanden. Vår ekonomiska
            situation måste sättas i relation till det utomordentligt svåra
            läge som några av våra biståndsländer befinner sig i. Vi bör också
            ta hänsyn till det faktum att omkring 40 % av biståndet faktiskt
            går tillbaka till Sverige i form av beställningar av varor och
            tjänster. Den verkliga kostnaden för biståndet är alltså betydligt
            lägre för landet än vad budgetsiffrorna utvisar.
          </note>
          <note n="0ff14128">
            Det är mycket illavarslande att regeringen i sin proposition
            i realiteten sänker biståndet. Detta sker genom att man nöjer
            sig med att behålla det nominella värdet på 13 360 miljoner kronor
            för år 1994/95. Vi kristdemokrater vill redan för år 1994/95 ge
            300 miljoner mer till biståndsinsatser än vad regeringen föreslår
            i sin budgetproposition.
          </note>
          <note n="2ed5cf62">
            Dessutom avvisar vi avräkningen för asylkostnader som man nu
            vill höja med ytterligare 300 miljoner. Detta gör att vi, enligt
            våra beräkningar, kommer att ligga kvar på nuvarande nivå, dvs.
            0,93 % av BNI.
          </note>
          <note n="05fbbbc0">
            Detta är åtminstone en god utgångspunkt för att så småningom
            under valperioden kunna öka biståndet ytterligare, så att vi med
            tiden når upp till enprocentsnivån.
          </note>
          <note n="e2c21245">
            Regeringen gröper ytterligare ur biståndet genom att låta asylkostnader
            belasta biståndet i en större omfattning än någonsin. Denna avräkning
            kommer nu att uppgå till 965 miljoner per år mot tidigare 665
          </note>
          <note n="020eaba9">
            miljoner. Det finns ingen reell bakgrund till denna ökning. Det
            är inte så att vi i dagens läge har en ökad tillströmning av flyktingar.
            Även om det inte vore ett försvar, skulle det åtminstone ha kunnat
            utgöra en förklaring till denna ökade avräkning.
          </note>
          <note n="6dfed7f9">
            I stället är det så, att den socialdemokratiska regeringen nu
            har bestämt sig för att skicka tillbaka 5 000
          </note>
          <note n="53832fec">
            bosnienkroater till Kroatien. Detta är ett beslut som vi är starkt
            kritiska till, framför allt med anledning av det ökande krigshotet
            i Kroatien. Republiken har ju krävt att FN senast den 31 mars
            skall dra tillbaka sina skyddsstyrkor, Unprofor, som nu står mellan
            de kroatiska styrkorna och de kroatiska serberna.
          </note>
          <note n="ba32cf5e">
            Vi är också kritiska därför att risken för att dessa återvändande
            bosnienkroater kommer att diskrimineras i Kroatien är mycket stor.
            Svenska kyrkan och den katolska hjälporganisationen Caritas har
            nyligen gjort en studieresa i Kroatien. De konstaterar att bosnienkroaterna
            enbart har rätt till grundskola för sina barn, de har endast rätt
            till akutsjukvård och de måste ha ett arbete för att kunna teckna
            hyresavtal. Trots att regeringen nu skickar ut 5 000 bosnienkroater
            anser den sig behöva 300 miljoner kronor mer för att täcka asylkostnaden.
            Vi avvisar bestämt att påslaget på 300
          </note>
          <note n="28f9f104">
            miljoner skall tas av biståndet.
          </note>
          <note n="cfd25274">
            Det är oroande att biståndets reella värde sänks betydligt redan
            nästa budgetår. Kanske sänks det till
          </note>
          <note n="537a5268">
            0,85 % eller möjligen till 0,87 %. Hur stor procentsatsen blir
            beror på hur bra det går för Sverige. Ju bättre det går, desto
            sämre blir procentsatsen. Vi vill ju naturligtvis alla att det
            skall gå bara för Sverige.
          </note>
          <note n="c6160b67">
            Men det är ännu mer oroande, om man blickar framåt, med tanke
            på att det nominella värdet har frusits till 13 360 miljoner kronor
            under hela fyraårsperioden. Ändå säger regeringen att man håller
            fast vid enprocentsmålet. Kan det längre betraktas som en realistisk
            målsättning med denna frysning till samma summa i hela fyra år?
            Hur har ni socialdemokrater tänkt er att komma tillbaka till eller
            ens i närheten av enprocentsmålet? Det kommer ju att gå i helt
            motsatt riktning, om inte en radikal förändring sker under valperioden.
            Enligt kristdemokraternas mening måste vi gå i rätt riktning redan
            nu. Det är därför som vi satsar 300 miljoner mer.
          </note>
          <note n="7878e2bc">
            Anf. 68 TREDJE VICE TALMANNEN
          </note>
          <note n="6200fe9b">
            Nu har det gått tre minuter och drygt det.
          </note>
          <note n="97e50782">
            Anf. 69 KRISTINA SVENSSON (s)
          </note>
          <note n="27cc1995">
            Herr talman! "Att bekämpa fattigdomen och att medverka till att
            höja de fattiga folkens levnadsnivå är huvudmålet för det svenska
            biståndet. Afrika förblir den viktigaste kontinenten i det svenska
            utvecklingssamarbetet."
          </note>
          <note n="1b23f15a">
            Jag började mitt anförande med att citera regeringsdeklarationen,
            som i morse inledde dagens debatt här i kammaren. Citatet anger
            en klar och tydlig målformulering. I detta ligger också att biståndet
            måste vara långsiktigt och leda till en hållbar utveckling.
          </note>
          <note n="507a1382">
            I tider av krympande ekonomiska resurser ställs kraven på effektivitet
            och kvalitet med nödvändighet högre. Varje satsad krona måste
            användas på bästa sätt. Med mindre ekonomiska resurser skall vi
            möta omätbara behov för att undanröja fattigdom, analfabetism,
            ohälsa och arbetslöshet.
          </note>
          <note n="69e3b493">
            Som tidigare har nämnts vet vi att 1 miljard lever i yttersta
            fattigdom, varav de flesta i Afrika.
          </note>
          <note n="acf6b1fb">
            Hur blir de samlade biståndsinsatserna mer effektiva samtidigt
            som överföringarna till de fattiga länderna krymper? Det är den
            fråga som vi alla, biståndsgivare och mottagare, måste ställa
            oss. Det är den fråga som måste ställas i Världsbanken, i FN-
          </note>
          <note n="b0145f4c">
            systemet och i EU. Det är den fråga som måste diskuteras inom
            enskilda organisationer och naturligtvis av de bilaterala givarna.
          </note>
          <note n="7fbaa93e">
            Det är den stora utmaningen för oss alla. Hur når biståndet de
            fattiga människorna i de fattigaste länderna? Om vi inte klarar
            den utmaningen ökar klyftorna i världen och därmed också instabiliteten.
          </note>
          <note n="bb79d4bd">
            Utvärdering av enskilda projekt från biståndsorganisationer har
            givit oss en hel del kunskap om hur biståndet kan förbättras för
            att bli mer effektivt.
          </note>
          <note n="29114528">
            I Världsbanken finns numera en kontinuerlig utvärdering av bankens
            verksamhet. Här i Sverige har
          </note>
          <note n="3100433c">
            Sekretariatet för utvärdering och analys av biståndet lämnat
            ifrån sig mycket läsvärda rapporter om svenskt bistånd till Nicaragua,
            Zambia, Guinea-Bissau, Mo-
          </note>
          <note n="3415fdec">
            çambique, Tanzania och flera andra länder och områden. Vi har
            fått värdefulla kunskaper om både goda och mindre goda biståndsinsatser.
          </note>
          <note n="59b55226">
            Det centrala med utvärderingarna är att vi skall lära oss hur
            vi skall kunna bli bättre. Det gäller såväl måluppfyllelse som
            kostnadseffektivitet.
          </note>
          <note n="f0c1513d">
            Redan det sunda förnuftet säger oss att vi når större effektivitet
            med koncentrerade insatser. Det kan innebära en begränsning av
            antalet mottagarländer.
          </note>
          <note n="68acca8a">
            Det kan innebära att vi i stället för att splittra våra insatser
            på många olika sektorer bör begränsa oss till de områden där vi
            arbetat upp kunnande och där vi har erfarenheter. Vi skall koncentrera
            oss på det som vi är bra på, och vi skall framför allt inte duplicera
            våra biståndsinsatser.
          </note>
          <note n="81dc80e9">
            Jag syftar naturligtvis på att våra svenska biståndsorgan till
            viss del har överlappat varandra.
          </note>
          <note n="ed02414c">
            Gränsdragningen har inte alltid varit tydlig, vare sig här hemma
            eller för våra mottagare. En samordning av de svenska biståndsmyndigheterna
            kommer att innebära en ökad effektivitet. Det innebär också en
            minskad administration, och det ger mer bistånd för pengarna.
          </note>
          <note n="74b25a47">
            De krav på koncentration och samordning som vi ställer på det
            svenska biståndet måste vi naturligtvis också ställa på de multilaterala
            givarna.
          </note>
          <note n="1d0b2625">
            Världsbanken är i dag den absolut största biståndsgivaren och
            har tagit över insatser som utförts och som utförs av t.ex. FN-organen.
            Gränsdragningen är diffus och rollfördelningen ibland oklar. Det
            är absolut nödvändigt att arbetsfördelning och roller är klara
            och tydliga. Sverige bör ta initiativ till att samordning och
            rollfördelning preciseras. Den balansförskjutning som ägt rum
            från FN-organen till Världsbanken är inte alltid av godo.
          </note>
          <note n="81c04476">
            Herr talman! Afrika förblir den viktigaste kontinenten i det
            svenska utvecklingssamarbetet. Det var i
          </note>
          <note n="f6fe72bd">
            Afrika det började med de första svenska biståndsinsatserna som
            går mer än hundra år tillbaka i tiden.
          </note>
          <note n="68f69568">
            Under 60-talets befrielsekamp och avkolonialisering var det självklart
            att vi solidariskt stödde de folk som blev självständiga. Då var
            optimismen och framtidstron stor. Då formulerade de afrikanska
            ledarna sina politiska visioner. Men 30 år senare såg bilden så
            mycket mörkare ut. Visionerna hade stelnat. De optimistiska byskollärarna
            hade ersatts av maktfullkomliga ledare. Korruption bredde ut sig,
            försvarsbudgetarna växte, liksom skuldbördan. Reglerade marknader
            och reglerade ekonomier frätte sönder själva samhällskroppen,
            statskroppen. Låga råvarupriser gav inga inkomster, och biståndsberoendet
            blev allt starkare. Afropessimismen färgade stora delar av den
            afrikanska kontinenten.
          </note>
          <note n="e26a3af9">
            Men nu tycker jag att jag uppfattar andra signaler.
          </note>
          <note n="54b271a3">
            För några veckor sedan samlades afrikanska ledare till ett möte
            i Paris. Det var arrangerat av Unesco. Det var ett förmöte inför
            det sociala toppmötet i Köpenhamn i mars. Afrikanerna skulle samlas
            för att enas kring en position.
          </note>
          <note n="233b4204">
            Vi fanns där också, representanter från de rika länderna. Men
            det var afrikanerna som talade. Dessa röster talade med stark
            självkänsla. De sade: "Det är från Afrika den nya vinden blåser.
            Om ni hjälper
          </note>
          <note n="600b3445">
            Afrika hjälper ni er själva. Prioritera inte Afrika utan ta tag
            i de prioriteringar som Afrika gör."
          </note>
          <note n="2af75cfb">
            Någon sade: "Ingen stabilitet i världen utan stabilitet i Afrika.
            Vi måste återskapa vår kontinents vision."
          </note>
          <note n="29effc25">
            En minister från Elfenbenskusten sade: "Vi afrikaner kan inte
            sopa bort vårt förflutna. Afrika måste se tillbaka till sina rötter."
          </note>
          <note n="3db1673b">
            Den mest intressanta diskussionen rörde demokrati. Vad för slags
            demokrati vill vi ha? Skall vi kopiera den konstitution som man
            har i USA, Storbritannien eller Frankrike, eller skall vi skapa
            en egen modell?
          </note>
          <note n="cfb02e95">
            De gamla afrikanska samhällena var pluralistiska.
          </note>
          <note n="e4ef86d8">
            Går det att förena en traditionell maktstruktur med den västerländska?
            Gamla instrument kan bli nya, som någon uttryckte det.
          </note>
          <note n="3aab6388">
            Om förhållandet till givarna sade man: "Vi vill ha ett partnerskap
            mellan er och oss."
          </note>
          <note n="13304c71">
            På det här mötet fanns det verkligen ingen mörk afropessimism.
            Det fanns naturligtvis vrede över de hårda strukturprogram som
            gått ut över utbildning och hälsoinsatser. Men det fanns framför
            allt en tillförsikt om att nu har afrikanerna kommit till en punkt
            där de själva måste bygga sitt Afrika. Den viljan manifesterades
            under Parismötet.
          </note>
          <note n="1bdf8d7a">
            Det här är nya röster. Det är mer hoppfulla röster och mer insiktsfulla
            röster om de egna problemen och om ansvaret att själva lösa dessa
            problem. I det läget vore det ett stort svek att inte helhjärtat
            ställa upp med stöd och bistånd. Därför känns det helt rätt att
            det är
          </note>
          <note n="cf9354c2">
            Afrika som prioriteras för svenskt bistånd.
          </note>
          <note n="58cc65bd">
            Svenskt bistånd måste vara flexibelt. Det finns goda exempel
            under de senaste åren som visar på förmåga att snabbt och med
            okonventionella metoder arbeta med t.ex. konfliktförebyggande
            åtgärder. Ofta kostar denna form av bistånd inte så mycket, men
            den kan vara avgörande för att undanröja att konflikter blossar
            upp.
          </note>
          <note n="5c55d580">
            Demokratiseringsprocesserna i Afrika har varit lyckosamma i t.ex.
            Namibia, Sydafrika och förhoppningsvis i Moçambique. Däremot var
            demokratin för skör för att segra över de etniska motsättningarna
            i
          </note>
          <note n="27e35545">
            Rwanda och Burundi. Dessa motsättningar underblåstes av extremister
            från båda befolkningsgrupperna. De förebyggande insatser som Sverige
            bidragit med i försoningsprocessen i Burundi har bidragit till
            att avvärja ett nytt blodbad.
          </note>
          <note n="961740a6">
            Herr talman! Jag har i mitt anförande valt att i lyfta fram nyckelord
            som fattigdomsbekämpning, långsiktighet, koncentration, effektivitet,
            flexibilitet och Afrika. Jag har inte gått in på förslag vare
            sig från budgetpropositionen eller de motioner som har lagts fram
            under den allmänna motionstiden eftersom de just nu behandlas
            i utrikesutskottet. Jag menar att det vore att föregripa utskottsbehandlingen.
            Men jag vill naturligtvis svara på några av de frågor som har
            ställts här.
          </note>
          <note n="b2f498a7">
            Jag vill ställa en fråga till Bertil Persson. Han säger att mer
            bistånd skall kanaliseras genom Bretton
          </note>
          <note n="af0697e3">
            Woods-institutionerna. Då måste jag fråga vilken del av Världsbanken
            det är som Bertil Persson avser här.
          </note>
          <note n="00774456">
            Jag tycker att det skulle vara intressant att få veta det.
          </note>
          <note n="8d38df14">
            Kravet på öppenhet i Världsbanken har också tagits upp. Det är
            något som jag verkligen kan instämma i. I fredags hade vi en interpellationsdebatt
            som tog upp den här frågan. Interpellationen ställdes till
          </note>
          <note n="be6f05e9">
            Göran Persson. Han svarade då att han såg t.ex. folkrörelserna
            som mycket viktiga när det gällde bankens arbete och insyn i bankens
            arbete.
          </note>
          <note n="df48e2a6">
            Det är många som har tagit upp kvinnornas roll i biståndet. Vi
            har ju ingen olika uppfattning i den frågan. Jag är mycket glad
            över att det står i budgetpropositionen att man skall utreda om
            det inte är dags för ytterligare ett biståndsmål eller för att
            komplettera de biståndsmål där man tar upp jämställdhetsfrågorna.
          </note>
          <note n="98814276">
            Detta kommer att utredas, som vi vet.
          </note>
          <note n="8c8afaa1">
            Låt mig sedan ta upp volymfrågan. Det är naturligtvis inte med
            glädje som vi fryser biståndet. Det är ett mycket smärtsamt beslut
            som vi tvingas att fatta.
          </note>
          <note n="dc3bef69">
            Vi måste ha klart för oss varför vi måste göra detta.
          </note>
          <note n="c463bef4">
            Då måste vi se sambandet och relationen till vår inhemska ekonomiska
            situation. Om vi stabiliserar vår egen ekonomi har vi möjlighet
            att öka biståndet igen.
          </note>
          <note n="558c83d7">
            Vår avsikt är ju, som det uttrycks i propositionen, att återföra
            enprocentsmålet när ekonomin så tillåter.
          </note>
          <note n="4200dbd2">
            Det är några som har tagit upp valinstitutet. Det kommer att
            instiftas på måndag här i Stockholm. Alla som har varit aktiva
            i den debatten delar glädjen över detta. Genom det skall vi ytterligare
            kunna stödja arbetet för demokrati. Vi är flera som har varit
            ute som valövervakare. Vi vet att demokrati inte bara är själva
            valproceduren utan en lång process.
          </note>
          <note n="5fa0a415">
            Anf. 70 HANS ANDERSSON (v) replik
          </note>
          <note n="832c05a2">
            Herr talman! Jag har två frågor. Den ena gäller det här med volymen.
            Utrikesutskottet uttalade sig tidigare för att enprocentsmålet
            skulle prioriteras. Det skulle ske successivt i takt med att ekonomin
            förstärktes. Vi hade velat gå snabbare fram, och Socialdemokraterna
            sade inför valet att de också ville försöka göra det. Nu går man
            precis andra vägen - man fryser beloppet och hoppas, liksom jag,
            på tillväxten, och man kommer 1998 att ligga i närheten av FN-målet,
            dvs. 0,7 %, och inte i närheten av 1 %.
          </note>
          <note n="1c56eefb">
            Jag skulle vilja fråga Kristina Svensson hur man kan försvara
            det inte bara reellt utan även med tanke på den symboliska betydelse
            detta har för många andra länder som - såsom jag påpekade i mitt
            anförande - håller på att släppa taget. OECD-länderna är nere
            i 0,27 % av BNI.
          </note>
          <note n="822b16ed">
            Min andra fråga gäller Världsbanken och strukturanpasssningsprogrammen.
            Regeringen skriver i bilagan på s. 53: "Regeringen anser att stöd
            till ekonomiska reformprogram är av central betydelse i samarbete
            med de länder där mottagarlandets regering tar reellt ansvar för
            att genomföra programmet." Det låter ju bra, men jag tror att
            Kristina Svensson vet lika väl som jag hur de där programmen i
            realiteten ofta ser ut och hur illa de slår i låginkomstländer.
            Men då säger man i Världsbanken: I dag tar vi större hänsyn till
            hur förhållandena är i låginkomstländerna, t.ex. Nicaragua. Jag
            vet hur det ser ut i Nicaragua. Det här slår rakt ner på den sociala
            strukturen - på skola och på sjukvård - och det medför ytterligare
            klyftor och ytterligare fattigdom. Dessutom ger det inte alls
            ofta upphov till någon bättre tillväxt, bättre export eller bättre
            nyckeltal för ekonomin i stort.
          </note>
          <note n="e99f8aab">
            Anf. 71 KRISTINA SVENSSON (s) replik
          </note>
          <note n="a6ce8dcf">
            Herr talman! Precis som jag sade hade vi naturligtvis helst sett
            att vi hade kunnat behålla enprocentsmålet intakt. Nu kan vi inte
            göra det. Detta är en tillfällig frysning, och det är vår avsikt
            att komma tillbaka till enprocentsmålet när vi åter har fått en
            stabil ekonomi. Ni måste tro oss på vårt ord när vi säger det.
          </note>
          <note n="5012fde2">
            Jag ser under den här tiden en utmaning. Jag försökte säga i
            mitt anförande att när vi nu har mindre pengar till vårt förfogande
            så måste vi se till att vi får ut det mesta möjliga av dessa kronor.
            Jag tänker på kvalitetsbegreppet. Det finns i budgetpropositionen
            förslag bl.a. om hur vi skall kunna minska administrationskostnaderna.
          </note>
          <note n="bf9f4632">
            I fråga om Världsbanken tror jag personligen att de ekonomiska
            strukturprogrammen är nödvändiga.
          </note>
          <note n="60b4c2ab">
            Man måste se till att åstadkomma balans i ekonomierna och vidta
            de makroekonomiska åtgärder som krävs för att genomföra strukturprogrammen.
            Men - och detta är jätteviktigt - man måste komplettera programmen,
            så att man fredar sociala sektorer, utbildning osv. Det är nödvändigt.
          </note>
          <note n="764c42b2">
            Anf. 72 HANS ANDERSSON (v) replik
          </note>
          <note n="af957134">
            Herr talman! Nej, vi har inte någon bra ekonomi i
          </note>
          <note n="f838c2fd">
            Sverige. Men det är en förpliktelse att vi avstår från en hundradel.
            "Tiondet" talas det om i andra traditioner. Man siktar då inte
            exakt på dagsekonomin eller dagsformen. Det har varit mycket tydliga
            besked från vår sida - och även från er sida - att man snabbt
            skulle komma tillbaka till enprocentsmålet. Nu går vi allt längre
            bort från målet. Det kan inte försvaras. Det kan ännu mindre försvaras
            med tanke på att det om ett par timmar skall slängas ett antal
            miljarder i sjön genom ett fullkomligt uselt arbetsmarknadspolitiskt
            beslut.
          </note>
          <note n="227a6804">
            I fråga om Världsbanken säger Kristina Svensson att det behövs
            en komplettering. Det är jättebra att hon sade det. Men ännu har
            det i många länder inte skett någon komplettering. Därför har
            jag sett dessa katastrofala konsekvensen, både i Afrika och i
            flera latinamerikanska länder.
          </note>
          <note n="f1ca7331">
            Det sägs vidare att regeringen i mottagarlandet måste ta ansvar.
            Det ligger ett slags absurditet i detta.
          </note>
          <note n="9fb4eaac">
            Vad skall man ta ansvar för när politiken bestäms av
          </note>
          <note n="6ce30370">
            Världsbanken och Internationella valutafonden, och det dessutom
            kopplas på en serie bilaterala avtal med länder som har makt och
            inflytande i Världsbanken och valutafonden? Det gör att det blir
            en ren utpressningspolitik mot många av de länder vars fattigdom
            vi faktiskt skulle bekämpa.
          </note>
          <note n="d8ffe6d1">
            Jag inser att det här finns stora problem, men jag tycker att
            regeringens proposition visar alldeles för mycket undfallenhet
            och osjälvständighet i förhållande till dem som har makten inom
            de internationella organen. Jag hoppas på en något mer offensiv
            inriktning från regeringspartiets sida.
          </note>
          <note n="e81f7e57">
            Anf. 73 KRISTINA SVENSSON (s) replik
          </note>
          <note n="62963d29">
            Herr talman! Jag tror inte att vi kommer så långt genom att fortsätta
            att diskutera volymfrågan. Låt mig bara säga att Sverige fortfarande
            är ett föredöme som givarland - det försvinner litet i debatten.
            Vi talar fortfarande med en stark och tydlig röst i de här frågorna.
          </note>
          <note n="1107b658">
            Hans Andersson säger att de ekonomiska programmen tillsammans
            med bilaterala avtal innebär en utpressning. Jag har också sett
            exempel på det, men jag tycker att jag har lagt märke till en
            kursändring och en större medvetenhet t.ex. om att man inte kan
            genomföra sådana här program under en kort tidsperiod. Det är
            fruktansvärt skadligt och smärtsamt för ett land och dess invånare.
            Man måste ta hänsyn till tidsfaktorn, och det tycker jag att man
            gör nu. Vår medverkan består i att vi kompletterar på ett positivt
            sätt just inom de sociala sektorerna.
          </note>
          <note n="1ba59782">
            Anf. 74 INGBRITT IRHAMMAR (c) replik
          </note>
          <note n="c0d4173e">
            Herr talman! Jag lade märke till att när Kristina
          </note>
          <note n="650fd434">
            Svensson talade om nyckelord i biståndet, nämnde hon inte med
            ett enda ord vikten av att satsa på en landsbygdsutveckling. Inte
            heller i huvudanförandet fanns detta viktiga område med.
          </note>
          <note n="4bef3c1d">
            När tre fjärdedelar av världens befolkning lever på landsbygden
            - andelen är ännu högre i fattiga länder -
          </note>
          <note n="72a687b4">
            är satsningar just på landsbygden och på landsbygdsutveckling
            mycket mer än en fråga om ett hungerproblem i världen. Jag skulle
            gärna se att Kristna
          </note>
          <note n="cbe0d389">
            Svensson litet mer utvecklade sina synpunkter på
          </note>
          <note n="92b142c3">
            Centerns absoluta krav på ökade satsningar på en landsbygdsutveckling,
            som gäller såväl småindustriell verksamhet som miljösatsningar
            och annat som gör att befolkningen kan stanna kvar på landsbygden
            och inte tvingas flytta till städerna, något som skulle innebära
            miljöförstöringar.
          </note>
          <note n="e93e4d87">
            Så några ord om Centerns syn i volymfrågan. Vi har noterat att
            Moderaterna naturligtvis är det parti sidan av Socialdemokraterna
            som vill spara mest på biståndsvolym. Att Moderaterna vill spara
            på biståndsvolymen förvånar inte.
          </note>
          <note n="b3e9efee">
            Anf. 75 TREDJE VICE TALMANNEN
          </note>
          <note n="022804c5">
            Repliken gäller Kristina Svenssons inlägg.
          </note>
          <note n="75a73b68">
            Anf. 76 INGBRITT IRHAMMAR (c) replik
          </note>
          <note n="e780e6b2">
            Herr talman! Däremot förvånar det mig att Socialdemokraterna,
            som har haft "solidaritet" som ett av sina honnörs- och nyckelord
            så länge jag hört talas om socialdemokratisk politik, slår sig
            samman med
          </note>
          <note n="42aa87b9">
            Moderaterna i en fråga som gäller solidariteten med de fattigaste
            i världen.
          </note>
          <note n="ae8e765b">
            Anf. 77 KRISTINA SVENSSON (s) replik
          </note>
          <note n="6e1b09b9">
            Herr talman! Det var ju mycket som jag inte sade i mitt anförande.
            Landsbygdsutvecklingen är naturligtvis en stor fråga. Jag tycker
            att man kan se den kopplad till den situation som kvinnorna i
            u-länderna har.
          </note>
          <note n="5a8053be">
            Insatser för att förbättra villkoren och förhållandena på landsbygden
            innebär att man också förbättrar villkoren och förhållandena för
            kvinnor. I Afrika är det kvinnorna som är odlarna osv.
          </note>
          <note n="e3098aa4">
            Sedan är det naturligtvis väldigt viktigt att man utvecklar och
            vidareförädlar det man producerar. Det är väl någonting som så
            småningom kommer, och vi skall vara beredda att stödja en sådan
            utveckling. Det är alldeles självklart.
          </note>
          <note n="0dfbd934">
            När det gäller volymfrågan anser jag mig ha sagt vad jag har
            att säga om den.
          </note>
          <note n="6d9c594e">
            Anf. 78 INGBRITT IRHAMMAR (c) replik
          </note>
          <note n="93755d27">
            Herr talman! Visst var det mycket som Kristina
          </note>
          <note n="9349df17">
            Svensson inte sade i sitt anförande. Jag är nu litet mer tillfredsställd,
            eftersom jag åtminstone har fått det löftet, att Socialdemokraterna
            vill satsa på industriell verksamhet för att göra det möjligt
            att utveckla landsbygden. Detta skulle naturligtvis också gynna
            kvinnorna.
          </note>
          <note n="649f4cf9">
            Att jag tog upp denna fråga beror på att tre fjärdedelar av befolkningen
            bor på landsbygden. För att hjälpa människorna bort från fattigdomen
            måste vi göra satsningarna där den största delen av befolkningen
            bor och där det är som allra fattigast.
          </note>
          <note n="892be320">
            Anf. 79 KRISTINA SVENSSON (s) replik
          </note>
          <note n="fd2b5732">
            Herr talman! Jag vill bara klargöra följande. Om
          </note>
          <note n="400b7b48">
            Ingbritt Irhammar syftade på specifika motionskrav, kan jag naturligtvis
            inte här i kammaren stå och yrka bifall till dem. Det pågår en
            utskottsbehandling just nu. Var den landar får vi se.
          </note>
          <note n="1c8e38c6">
            Anf. 80 KARL-GÖRAN BIÖRSMARK (fp)
          </note>
          <note n="959ac8e2">
            replik
          </note>
          <note n="bd6470d9">
            Herr talman! Kristina Svensson sade att hon har sagt vad hon
            har att säga i volymfrågan. Jag kan tänka mig att Kristina Svensson
            upplever det som tjatigt när jag kommer tillbaka till den frågan.
            Jag gör det i alla fall.
          </note>
          <note n="71e7886c">
            Jag tog upp två områden i mitt anförande. Det var volymfrågan,
            som jag utvecklade ganska utförligt. Det var vidare demokratifrågan.
          </note>
          <note n="95204120">
            Att jag, trots allt, tar upp detta en gång till beror på att
            det upplägg Kristina Svensson hade i sitt anförande andades det
            vi har hört tidigare i kammaren, nämligen att nu när biståndet
            blir lägre måste vi bli effektivare.
          </note>
          <note n="70e2a057">
            Detta är litet försåtligt. Det ger dem som inte är så intresserade
            av att vi skall upprätthålla enprocentsmålet argumentet ju lägre
            bistånd, desto effektivare. Det är fel argument.
          </note>
          <note n="0357af36">
            Biståndet skall vara effektivt och av bättre kvalitet oberoende
            av om målet är 0,97, 1,0, eller 1,3. Vi skall alltid jaga effektivitet
            och kvalitet i biståndet.
          </note>
          <note n="00b27382">
            Kristina Svensson sade att Sverige fortfarande är ett föredöme.
            Jag är rädd att de signaler som nu sänds ut från Sverige i samband
            med de beslut som kommer att fattas i denna kammare om någon månad
            eller så kommer att vara felaktiga. Sverige blir inte längre ett
            föredöme. Sverige tappar i trovärdighet.
          </note>
          <note n="ac3f983d">
            Delar Kristina Svensson min uppfattning att enprocentsmålet var
            en moraliskt bindande målsättning och ett åtagande som skulle
            verka oberoende av om svensk ekonomi gick upp eller ned? Jag har
            alltid uppfattat enprocentsmålet som just en garanti även i svåra
            tider.
          </note>
          <note n="a6a9a329">
            Anf. 81 KRISTINA SVENSSON (s) replik
          </note>
          <note n="42bd141f">
            Herr talman! Först vill jag göra ett klargörande.
          </note>
          <note n="9652047c">
            När jag talade om minskande överföringar och resurser i mitt
            anförande, talade jag om det totala biståndsflödet. Det var inte
            från Sverige utan i det större perspektivet.
          </note>
          <note n="e1a85a3a">
            Man skall alltid ha kravet på sig att vara effektiv.
          </note>
          <note n="375b0160">
            Det är väl alldeles självklart. Men jag tycker att utmaningen
            är desto större när vi befinner oss i läget att frysa biståndet
            på den nominella nivån.
          </note>
          <note n="3042ed9c">
            K-G Biörsmark frågade om det var ett moraliskt åtagande eller
            ej. Det är väl ingen hemlighet att många av oss tycker att det
            är svårt att det hela ligger stilla. Det är de facto så att den
            positiva ekonomiska utveckling vi förväntar oss i Sverige, med
            ekonomiska program framlagda från socialdemokratiskt håll, skall
            ge positiv tillväxt. Det betyder de facto att biståndet relativt
            sjunker.
          </note>
          <note n="63878a2a">
            Men då måste man se denna fråga i ett något större och längre
            perspektiv. Vi måste komma igenom detta för att bli så stabila
            i vår ekonomi att vi kan återgå till det tidigare åtagandet om
            1 %.
          </note>
          <note n="b0b5e26b">
            Jag hade för avsikt att inte här i kammaren diskutera orsakerna
            till varför svensk ekonomi har fått en sådan negativ utveckling.
            Ytterst är detta ändå vad det hela handlar om. Vem som bär eller
            inte bär ansvaret tänker jag inte diskutera här.
          </note>
          <note n="9b63c59e">
            Anf. 82 KARL-GÖRAN BIÖRSMARK (fp)
          </note>
          <note n="959ac8e2">
            replik
          </note>
          <note n="888e47d3">
            Herr talman! Jag förstår inte riktigt det sista som sades. Jag
            har inte tagit upp frågan om vem som har ansvaret. Jag förstod
            inte riktigt den kommentaren.
          </note>
          <note n="e9790dce">
            Jag återkommer till det resonemang som jag tycker kan vara litet
            försåtligt och som ger fel signaler till dem som attackerar biståndet,
            nämligen att utmaningen blir desto större om vi har mindre resurser.
            Utmaningen blir lika stor vare sig vi har 1 % som mål eller inte.
            Jag tycker att Kristina Svensson skall lämna den typen av resonemang
            därhän. Det ger fel signal och något slags ammunition för dem
            som attackerar biståndet.
          </note>
          <note n="526bba89">
            Precis som Kristina Svensson säger gör en positiv ekonomisk utveckling
            - om det blir så - att eftersom vi bestämmer oss för att frysa
            biståndet ett antal år framöver, och det skulle bli en bra ekonomisk
            utveckling, sjunker andelen automatiskt.
          </note>
          <note n="adc2dc99">
            Äventyrar ett åtagande om 1 % svensk ekonomi?
          </note>
          <note n="bb49622e">
            Jag tror inte det. Det är inte så att svensk ekonomi står och
            faller på om vi ger 1 % av bruttonationalinkomsten till de fattiga
            länderna. Det är också fel resonemang. Det är inte så att detta
            enskilda åtagande skulle äventyra utvecklingen av svensk ekonomi.
            Vi har en gång lagt fast enprocentsmålet, och det är ett svek
            att inte upprätthålla det även när ekonomin i Sverige befinner
            sig i ett bekymmersamt läge.
          </note>
          <note n="23d8024c">
            Anf. 83 KRISTINA SVENSSON (s) replik
          </note>
          <note n="f078eae5">
            Herr talman! Vi för angående samtliga samhällssektorer effektivitetsresonemang.
            Jag tycker att det är ganska naturligt att jag tar upp den frågan
            även i det här sammanhanget.
          </note>
          <note n="62b9eaf1">
            Egentligen tycker jag inte att kds, Folkpartiet och
          </note>
          <note n="38e14de6">
            Centern är riktigt trovärdiga. Varför gjorde ni inte någonting
            själva under den förra mandatperioden?
          </note>
          <note n="848263ec">
            Varför höjde ni inte upp till den volym ni talar om?
          </note>
          <note n="2d2c2277">
            Anf. 84 BERTIL PERSSON (m) replik
          </note>
          <note n="962104b0">
            Herr talman! Jag har uppfattat att målet för biståndet är att
            biståndet skall vara oljan i motorn för att avskaffa fattigdomen.
            Vi har också sett att det går att göra detta på en ganska kort
            tid, 20-30 år, i en rad länder som tillhör u-världen, framför
            allt i Stillahavsasien. Det har gått via frihandel, demokrati,
            respekt för mänskliga rättigheter, marknadsekonomi och ett stabilt
            rättssamhälle som skapar grunden för en näringslivsexpansion.
            Det tycker jag är positivt.
          </note>
          <note n="de34f877">
            Jag tycker att det är bra när Kristina Svensson säger att vi
            skall koncentrera oss på Afrika. Det är där problemen finns. Det
            är det som gör att jag bl.a. vill slå vakt om NGO:s kyrkor, som
            faktiskt har visat sig kunna nå ut till de fattigaste människorna
            i de fattiga länderna. Det har skett på ett sätt som jag tror
            ett aldrig så stort super-SIDA med en fast egenregiverksamhet
            som expanderar någonsin kan göra.
          </note>
          <note n="1fc37926">
            Vidare har vi Världsbanken. Där vill jag särskilt understryka
            på Kristina Svenssons fråga betydelsen av IFC. Man behöver där
            hjälp att lämna en socialistisk planekonomi och komma över till
            privata verksamheter och marknadsekonomi. Det är naturligtvis
            också viktigt med IDA:s verksamhet när det gäller fattigdomsbekämpning,
            tillväxtstimulanser och hållbar utveckling.
          </note>
          <note n="3ea469ea">
            Anf. 85 KRISTINA SVENSSON (s) replik
          </note>
          <note n="0f523ebc">
            Herr talman! Det var framför allt det sista som jag var intresserad
            av att få veta, t.ex. var ni står i fråga om påfyllning av IDA
            och andra länder. Vi vet att det finns komplikationer. Om vi tycker
            att det hela är bra handlar det verkligen om att utöva påtryckningar
            för att nå ett gott resultat. Det kan vi som politiker göra på
            många sätt.
          </note>
          <note n="2776817b">
            Jag har inte hört talas om något super-SIDA.
          </note>
          <note n="e8857a56">
            Tvärtom. När de olika myndigheterna sammanförs kommer vi att
            göra vinster på många sätt. Jag nämnde i mitt anförande administrativa
            vinster. Vi kommer att frigöras från de överlappningar som har
            skett tidigare.
          </note>
          <note n="470fa321">
            Jag vill också säga att jag har den allra största respekt för
            det arbete som enskilda organisationer gör och det som volontärerna
            gör; jag är mycket imponerad av det arbetet. Jag har också sett
            många goda exempel på att detta är ett biståndsarbete som når
            fram och leder just till förändringar av människors villkor. Men
            sedan måste vi ha många olika sorters bistånd, på olika nivåer.
            Man kan inte renodlat säga att vi bara skall ha bistånd t.ex.
            genom enskilda organisationer, utan det krävs så många olika insatser.
          </note>
          <note n="300d3091">
            Anf. 86 BERTIL PERSSON (m) replik
          </note>
          <note n="901a7993">
            Herr talman! Det är just det som Kristina Svensson sade sist
            som gör att jag tycker att det är så oerhört viktigt att man inte
            överlämnar ansvaret för det svenska biståndet till en jättelik
            organisation med egenregiverksamhet - kalla det super-SIDA, Fenix
            eller vad som helst. Man bör i stället behålla ansvaret inom den
            politiska sfären, dvs. inom regeringen och
          </note>
          <note n="4b8b9c07">
            UD, så att man därifrån får den flexibilitet som en successiv
            övergång till en upphandling av projekt direkt från UD ger.
          </note>
          <note n="faa8e596">
            Jag vill ställa en direkt fråga. När vi nu är överens om att
            insatserna skall göras, framför allt i Afrika, har vi fört fram
            önskemålet att riksdagen skall få en årlig rapportering från UD
            om MR-läget - som vi alla tycker är viktigt, speciellt i många
            afrikanska länder -
          </note>
          <note n="26487fa9">
            som är mer utförlig än vad som förekommer i biståndsboken. Det
            är naturligtvis angeläget för samtliga länder, men alldeles speciellt
            för de länder där vi är involverade. Jag vill gärna veta om Kristina
            Svensson är villig att medverka till en sådan utökad rapportering
            om MR-läget i våra biståndsländer.
          </note>
          <note n="c9136915">
            Anf. 87 KRISTINA SVENSSON (s) replik
          </note>
          <note n="bbf05968">
            Herr talman! När det gäller det som Bertil Persson tog upp först,
            tycker jag att det är väldigt viktigt att man skall ha klara roller,
            som jag nämnde, mellan ämbetsverk och departement. Jag är rädd
            för att det kan bli litet diffust med det förslag som Bertil Persson
            presenterade.
          </note>
          <note n="7da6fe1e">
            När det gäller förslaget om en redovisning av MR-
          </note>
          <note n="e39a3487">
            läget har jag inte helt klart för mig vad som står i moderaternas
            motion. Men det är väl självklart att det är bra om vi får rapporter
            om sådana saker, precis som vi får rapporter om hur man arbetar
            i Världsbanken, som andra har tagit upp i sina motioner. Jag tycker
            personligen att det är alldeles utmärkt.
          </note>
          <note n="1fd032ab">
            Anf. 88 INGRID NÄSLUND (kds) replik
          </note>
          <note n="913b0ade">
            Herr talman! Kristina Svensson får det nästan att låta som om
            det mesta av det svenska biståndet gick via de ideella och frivilliga
            organisationerna. Men det är så att det har rört sig om 1 miljard
            av drygt 13
          </note>
          <note n="f59a1e98">
            miljarder kronor. Nu vill regeringen skära ner detta med 150
            miljoner, vilket vi kraftigt avvisar. Jag vill fråga vad det kommer
            sig att man vill göra den nedskärningen. Det har ju visat sig
            att de enskilda organisationerna, genom väldokumenterad kompetens
            och erfarenhet och just därför att de är så nära människorna,
            utför det bistånd vi alla är överens om är det mest aktuella.
            Dessutom kan vi inte negligera de här organisationernas starka
            förankring i Sverige, där de på ett mycket utsökt sätt påverkar
            biståndsviljan.
          </note>
          <note n="d892344c">
            Sedan vill jag också fråga vad det kommer sig att man ökar avräkningen
            när det gäller flyktingbiståndet.
          </note>
          <note n="e5b31ff1">
            Andelen flyktingar från biståndsländer är nu bara
          </note>
          <note n="9fd8677c">
            7 %. Man klagade väldigt mycket under den förra regeringsperioden
            och sade att det bara var motiverat med en avräkning på 140-200
            miljoner kronor. Som jag sade tidigare, vill man nu utvisa tusentals
            flyktingar från Sverige. Hur kan det då komma sig att man anser
            att det nu behövs flyktingbistånd på 965 miljoner?
          </note>
          <note n="92137ddf">
            Anf. 89 KRISTINA SVENSSON (s) replik
          </note>
          <note n="d85b1324">
            Herr talman! Storleken på de olika anslag som regeringen har
            föreslagit i budgetpropositionen är naturligtvis relaterad till
            den totala summan.
          </note>
          <note n="647f9e4d">
            Vår syn på enskilda organisationer skiljer sig inte från vare
            sig Karl-Göran Biörsmarks, Ingrid Näslunds, Ingbritt Irhammars
            eller Bertil Perssons syn.
          </note>
          <note n="cbb2d9e1">
            Jag tror att de flesta av oss som sitter i utskottet har sett
            ute på fältet hur enskilda organisationer arbetar, och vi är fulla
            av beundran för deras arbete och vad de uträttar. Men vi har inte
            mer pengar än så här, och vi fördelar dem. Det är många olika
            anslag, och vi kan inte lägga - nu överdriver jag naturligtvis
            - hela potten på enskilda organisationer. Jag tror inte heller
            att
          </note>
          <note n="b825b909">
            Ingrid Näslund föreslår det.
          </note>
          <note n="37ac86f6">
            Frågan om avräkningen för asylkostnaderna kan vi ta upp och fortsätta
            att diskutera vid utskottsbehandlingen.
          </note>
          <note n="11401673">
            Anf. 90 INGRID NÄSLUND (kds) replik
          </note>
          <note n="2f1f23cf">
            Herr talman! Det låter lovande att vi skall återkomma till frågan
            om avräkningen av asylkostnaderna i utskottet. Jag hoppas att
            vi då skall komma fram till en rimligare summa.
          </note>
          <note n="9abe6f7d">
            Jag vill upprepa att det är en minimal andel av biståndet som
            går via de frivilliga organisationerna och att vi tycker att andelen
            1 miljard borde ha varit kvar.
          </note>
          <note n="052d6b67">
            Jag kan inte låta bli att fråga vad Kristina Svensson menar med
            att säga att biståndsnivån ligger kvar.
          </note>
          <note n="fe8cc7cb">
            Det gör den ju inte, om man ser över den här valperioden. Vi
            måste ändå se vart vi är på väg. Redan nu går nivån alltså ned
            till 0,87 eller 0,85 %, beroende på utvecklingen under det här
            året. Vid valperiodens slut kommer den förmodligen att hamna på
            0,75 %, eller t.o.m. under 0,7 % - om det går så pass bra som
            vi alla önskar. Då kan man väl inte säga att den nuvarande nivån
            ligger kvar.
          </note>
          <note n="ddc31496">
            När vi gjorde vissa små sänkningar var det inom rimlighetens
            gräns, så att vi skulle kunna komma uppåt igen. Vi ligger verkligen
            kvar på samma nivå under det här året och även nästkommande år.
            Därifrån hoppas vi kunna lyfta. Men när man skall försöka lyfta
            från en nivå under 0,7 %, som det kanske blir fråga om i slutet
            av valperioden, kan man verkligen ifrågasätta trovärdigheten.
            Jag skulle ha velat se mer opposition från dem som opponerade
            mycket kraftigt under den förra regeringsperioden.
          </note>
          <note n="3226e0fd">
            Anf. 91 KRISTINA SVENSSON (s) replik
          </note>
          <note n="5eacbf26">
            Herr talman! Ingrid Näslund laborerar med mycket hypotetiska
            antaganden. Jag har mycket svårt att föreställa mig att vi socialdemokrater
            skulle acceptera att svenskt bistånd ligger under 0,7 %. Jag kan
            stå här i kammaren och säga att det inte är tal om det. Om vi
            får en positiv utveckling av den svenska ekonomin kommer vi -
            det står i budgetpropositionen -
          </note>
          <note n="36166cc5">
            naturligtvis att ta upp en ny diskussion om vilka möjligheter
            vi har att reglera det här.
          </note>
          <note n="183141c7">
            Övriga utrikespolitiska frågor
          </note>
          <note n="74d61638">
            Anf. 92 INGER KOCH (m)
          </note>
          <note n="60c628fd">
            Herr talman! Dagens politiska världsordning inger stora förhoppningar.
            Efter Berlinmurens fall har en våg av demokratisering gått över
            världen, och fler av världens länder styrs i dag av regeringar
            som utsetts av folken i fria val.
          </note>
          <note n="1b818de2">
            Den stora omvälvning som kommunistdiktaturernas fall i Östeuropa
            innebar har lett till att flertalet av dessa länder i dag är demokratiska
            eller visar tydliga tecken på en framväxande demokrati.
          </note>
          <note n="10f9c677">
            Samtidigt måste vi med stor oro konstatera att kriget i det forna
            Jugoslavien fortsätter. Vi har även under det senaste året mycket
            påtagligt genom TV:s försorg upplevt en rad nya övergrepp på den
            försvarslösa civilbefolkningen.
          </note>
          <note n="19f228db">
            Även kriget i Tjetjenien och de ryska truppernas svåra övergrepp
            på civilbefolkningen som detta förde med sig har upprört det övriga
            Europa.
          </note>
          <note n="36576825">
            De konflikter som vi i dag ser i flera av de nya, självständiga
            stater som bildats efter Sovjetunionens och Jugoslaviens upplösning
            visar på nödvändigheten och behovet av hjälp från det övriga Europa
            och från världssamfundet med att bygga upp fungerande demokratier,
            där respekten för mänskliga rättigheter blir en självklarhet.
          </note>
          <note n="7aa342f1">
            Lika viktigt är det att vi tidigt och med kraft reagerar på alla
            former av övergrepp och brott mot mänskliga rättigheter. Det har
            vi moderater alltid hävdat.
          </note>
          <note n="c8675403">
            Dagens konflikter eller hot om konflikter orsakas i flera fall
            av att regeringarna inte accepterar sina minoritetsbefolkningar.
            Minoritetsfrågorna kommer att spela en viktig roll i europeisk
            politik under lång tid framöver. Det är därför nödvändigt för
            en framtida stabil utveckling i dessa nya länder att de i sina
            konstitutioner har tillfredsställande skydd för mänskliga rättigheter
            och för minoritetsrättigheter. Sverige har nu genom sitt medlemskap
            i EU stora möjligheter att medverka till att så sker.
          </note>
          <note n="3743dfdb">
            Men, herr talman, stora och dramatiska förändringar sker också
            i Afrika. Det gäller inte minst länderna på Afrikas Horn. År efter
            år har här brutala inbördeskrig rasat, med förfärliga dödssiffror.
          </note>
          <note n="ec78c13b">
            I Somalia kunde svälten bringas under kontroll tack vare FN:s
            stora insatser. FN:s närvaro i landet förbättrade också till en
            början det politiska läget och avhjälpte delvis den totala laglöshet
            och upplösning som rådde där efter diktatorn Siad Barres fall
            och de rivaliserande krigsherrarnas strider om makten.
          </note>
          <note n="06b2a45b">
            Men förhandlingarna som syftar till att främja en politisk försoning
            går nu alltmer trögt, och den nationella försoningskonferens som
            skulle leda till att en interimsregering bildades har uppskjutits
            på obestämd tid. Säkerhetsläget har också försämrats, framför
            allt i huvudstaden, och risken för ett uppflammande inbördeskrig
            är överhängande när FN-trupperna lämnar landet. En beredskap för
            snabba katastrofinsatser är nödvändig.
          </note>
          <note n="04836230">
            I Etiopien kan vi däremot efter det grymma och förödande inbördeskrigets
            slut för fyra år sedan nu se hur övergångsregeringen trots en
            del svårigheter söker leda landet mot demokrati. I juni förra
            året hölls val till den konstituerande församling som skall anta
            den nya konstitutionen, och allmänna val till ett nytt parlament
            planeras att hållas under detta år.
          </note>
          <note n="c3f42bd5">
            Det finns dock fortfarande motsättningar mellan etniska och politiska
            grupperingar, och det är viktigt med Sveriges stöd till den fortsatta
            demokratiska processen.
          </note>
          <note n="12aa563e">
            Eritrea är nu efter folkomröstningen för två år sedan ett självständigt
            land. En ny konstitution håller på att utarbetas, och allmänna
            val planeras att hållas inom fyra år. Även här har Sverige ett
            ansvar att bidra till att den demokratiska processen kan gå vidare.
          </note>
          <note n="21cf432b">
            Allt fler länder i Afrika inför nu flerpartisystem och håller
            eller planerar fria val. Särskilt glädjande är den positiva utvecklingen
            i Sydafrika efter parlamentsvalet förra året. Trots ekonomiska
            svårigheter och en utbredd laglöshet finns hos regeringen och
            hos folket en stor optimism inför framtiden och beslutsamhet att
            övervinna problemen.
          </note>
          <note n="0c072ed7">
            Också i Moçambique genomfördes i oktober förra året efter mer
            än tio års häftiga inbördesstrider de första fria parlaments-
            och presidentvalen, men situationen i landet är bräcklig, och
            omvärldens stöd är nödvändigt.
          </note>
          <note n="fe77cc8b">
            Att vägen mot demokrati kan vara både lång och smärtsam visar
            utvecklingen i Angola. Efter de allmänna valen 1992, som gav det
            regerande MPLA-
          </note>
          <note n="3488a2eb">
            partiet en majoritet i nationalförsamlingen, tog oppositionspartiet
            UNITA åter till vapen och svåra strider utbröt som ledde till
            flera hundratusen människors död och mer än två miljoner människor
            på flykt.
          </note>
          <note n="b5d432f5">
            En ny vapenvila framförhandlades under slutet av förra året,
            och FN planerar nu att sända en ny fredsstyrka till Angola för
            att övervaka freden och demobiliseringen. Det är viktigt att denna
            plan får medlemsländernas fulla stöd.
          </note>
          <note n="de755efd">
            Även de svåra konflikterna i Burundi och Rwanda med fruktansvärda
            brott mot mänskliga rättigheter som följd behöver FN:s hjälp för
            att långsiktigt kunna lösas. Och, herr talman, FN har genom det
            nya politiska läget i världen nu en möjlighet att ingripa mot
            hot, mot internationell fred och säkerhet runt om i världen. FN
            kan nu också ingripa vid interna kriser där massiva övergrepp
            mot mänskliga rättigheter sker.
          </note>
          <note n="2a21db88">
            Dagens situation visar också att FN är inblandat i en rad länder
            som övervakare och medlare vid pågående fredsprocesser och demokratiseringssträvanden
            i tidigare diktaturer runt om i världen. Samtidigt ställs allt
            fler krav på organisationen från nationer och olika folkgrupper
            i världen att FN skall engagera sig för att åstadkomma hållbara
            lösningar när nya hot och konflikter uppstår.
          </note>
          <note n="e87d0a34">
            För att så skall ske behöver FN reformeras. I dag finns inte
            den kraft och auktoritet som världen behöver. Sverige och de övriga
            nordiska länderna har tidigare tagit fram förslag som kan bidra
            till att stärka
          </note>
          <note n="131e8eff">
            FN:s roll som konfliktlösare och fredsbevarare. Men även förslag
            som bidrar till prioriteringar av verksamheten, hårdare kontroll
            av sekretariatet och förbättrad budgetdisciplin har tagits fram.
            En nordisk resolution om reformer på det fredsbevarande området
            har också antagits av generalförsamlingen.
          </note>
          <note n="c36b1c38">
            Anf. 93 JAN JENNEHAG (s)
          </note>
          <note n="80246510">
            Herr talman! Utrikesministern berörde FN och
          </note>
          <note n="3757ba4d">
            Bosnien-Hercegovina i sitt tal under förmiddagen.
          </note>
          <note n="a0e3da92">
            Det tänker jag också göra.
          </note>
          <note n="846ac0c2">
            Bosnien-Hercegovina måste garanteras rätt att bestå som stat,
            sade utrikesministern. Frågan är om det är samma stat som 1992
            som utrikesministern avser, eller om vi skall få se flera förslag
            till styckningar.
          </note>
          <note n="22e49a24">
            Om något sådant skulle bli verklighet skulle det med nödvändighet
            att leda till nya konflikter.
          </note>
          <note n="00112589">
            70 % av Bosnien-Hercegovinas yta ockuperas av styrkor som inte
            accepteras av befolkningen, eller åtminstone inte av en alldeles
            övervägande majoritet av befolkningen, om vi skall vara överdrivet
            försiktiga. Det är Serbiens president Milosevic som måste anses
            vara skaparen av detta läge.
          </note>
          <note n="8f0b0840">
            Bosnien-Hercegovina är en stat som är medlem av
          </note>
          <note n="cf7f66af">
            FN. Formellt kan detta tyckas innebära en solklar situation.
            Folkrätten, som vi alla värnar om - den nämnde även utrikesministern
            i förmiddags - innebär bl.a. följande:
          </note>
          <note n="c6295132">
            1. att varje lands territoriella suveränitet respekteras,
          </note>
          <note n="2e5606bb">
            2. att gränser inte får flyttas genom väpnad aggression,
          </note>
          <note n="cc3d0b5a">
            3. att FN ges möjlighet att ingripa när en medlemsstat utsätts
            för aggression.
          </note>
          <note n="bfbe9090">
            4. att varje medlemsstat har rätt till självförsvar vid ett väpnat
            angrepp.
          </note>
          <note n="21658e60">
            Vi kan se att FN:s närvaro inte har förhindrat fortsatt våld.
            Krigsherrarna accepterar inte FN:s närvaro.
          </note>
          <note n="83b8f32c">
            Grunden för fredsbevarande operationer är naturligtvis att det
            finns en fred att bevara och att FN:s närvaro är accepterad av
            de parter som befinner sig i konflikt.
          </note>
          <note n="9fe7359c">
            Vapenembargot har omintetgjort Bosnien-
          </note>
          <note n="70e845d2">
            Hercegovinas möjlighet att försvara sig. Komplikationerna ökar.
            En förhandlingslösning förefaller avlägsen, för att uttrycka det
            litet rått.
          </note>
          <note n="55c829ca">
            Som representant för Vänsterpartiet har jag inga förslag som
            löser detta inom en nära tid. Men det finns ändå vissa saker som
            vi borde kunna vara överens om, t.ex. att stödja oberoende medier
            i Bosnien-
          </note>
          <note n="e9975853">
            Hercegovina. De summor som behövs för ett sådant stöd torde inte
            vara särskilt stora om vi jämför med många andra utgifter i vår
            budget.
          </note>
          <note n="aec7f804">
            Vi borde också på ett mer kraftfullt sätt än hittills öka det
            humanitära stödet till Bosnien-Hercegovina.
          </note>
          <note n="9a657049">
            Ett sådant ökat stöd skulle inte behöva stupa på att det kostar
            för mycket.
          </note>
          <note n="ce8db8c5">
            Vidare borde Sverige ta initiativ till att utforma en internationell
            återuppbyggnadsplan för det forna Jugoslavien.
          </note>
          <note n="74840559">
            Det här är åtgärder som kan ligga nära i tiden. Det borde finnas
            möjligheter att vidta dem utan att några har skiljaktiga meningar.
          </note>
          <note n="00189999">
            Herr talman! Kommissionen för globalt samarbete och ledarskap,
            där Ingvar Carlsson hade en ledande roll, har kommit med sin rapport.
            Låt oss hoppas att den svenska versionen av den här rapporten
            kommer att stimulera svensk debatt om FN:s framtid.
          </note>
          <note n="6b54fbb9">
            FN har i dag 185 medlemsstater. Diskussionen om bl.a. säkerhetsrådets
            roll förs alltmer intensivt. Vi väntar alla på att Indien, som
            världens mest folkrika nation, kommer att kräva en plats i säkerhetsrådet.
            Vi väntar därmed med viss bävan på Pakistans reaktion.
          </note>
          <note n="c40f4807">
            Vi har självfallet ett ansvar att se till att även Latinamerika
            får en plats i säkerhetsrådet. Vad betyder det för relationerna
            mellan Brasilien och Argentina?
          </note>
          <note n="a89163bc">
            Liksom i tidigare diskussioner kvarstår sådana här komplicerande
            faktorer som inte kommer att göra reformeringen av säkerhetsrådet
            särskilt lätt.
          </note>
          <note n="a49662a9">
            FN som ett organ för stormakterna kommer vi att få se mer av.
            Det är jag helt övertygad om. Så länge
          </note>
          <note n="8fb1e406">
            USA bidrar med 25 % av den reguljära budgeten och över 30 % till
            budgeten för fredsbevarande operationer kommer naturligtvis en
            sällsynt och, jag vill säga, förfärande FN-negativ kongress i
            USA antingen att se till att stöden dras in eller att man får
            valuta för sina pengar. Detta är återigen en situation som vi
            behöver belysa både i svensk debatt och internationellt. Här har
            Sveriges regering en roll att spela.
          </note>
          <note n="66282e79">
            Anf. 94 STEN ANDERSSON (m)
          </note>
          <note n="c49ee53e">
            Herr talman! Jag tänker ta upp frågan om FN:s ställning och det
            förtroende eller kanske rättare sagt den brist på förtroende som
            organisationen har bland allmänheten, även hos svenska folket.
          </note>
          <note n="b8a58088">
            För inte så länge sedan besöktes Sveriges riksdag av FN:s generalsekreterare.
            Det var ett ganska stort jippo. Alla verkade nöjda med i stort
            sett allt. Men hur ser det ut i verkligheten?
          </note>
          <note n="8766275e">
            I slutet av andra världskriget var alla överens om att FN behövdes.
            Alla hoppades också att FN skulle lyckas med sina gärningar. Men,
            herr talman, hur blev det egentligen?
          </note>
          <note n="ee5ed6fe">
            Jag tror att jag kan göra mig till talesman för ganska många
            om jag hävdar att FN i praktiken på flera områden har förvandlats
            till en byråkratisk och tandlös tiger. Det är förvisso bra att
            FN finns som en debattorganisation så att olika nationer kan prata
            med varandra. Men de konkreta lösningarna lyser tyvärr alltför
            ofta med sin frånvaro.
          </note>
          <note n="df1cd0ca">
            FN klarade Irakkrisen på ett bra sätt tack vare
          </note>
          <note n="fd62250d">
            USA:s Storbritanniens, Frankrikes och Saudiarabiens stöd. En
            förutsättning var också att det fanns en samlad, klar och konkret
            motståndare.
          </note>
          <note n="8a5f0d13">
            En av mina partikolleger sade nyligen att det hade varit nästan
            bra i Somalia. I TV visade man landstigningen i Somalia. När man
            studerar situationen i efterhand finner man att den knappast har
            förändrats -
          </note>
          <note n="6c3540f6">
            åtminstone inte till det bättre.
          </note>
          <note n="e5709b5b">
            Även i Rwanda deltog FN. Det var ingen lyckad operation. Det
            största misslyckandet kan vi i dag uppleva när det gäller konflikten
            i det forna Jugoslavien.
          </note>
          <note n="cd15fcea">
            Herr talman! Man skall tala klartext, och det tänker jag göra.
            Det är min bestämda uppfattning att verksamheten och hanteringen
            av FN-styrkorna i det forna Jugoslavien uppenbarligen innebär
            att man driver med FN. Förra hösten kunde vi vid flera tillfällen
            läsa genanta uppgifter i tidningarna om att banditgäng nere i
            det forna Jugoslavien tillät sig att stoppa
          </note>
          <note n="728d6bed">
            FN-konvojer, undersöka förarhytterna i bilarna och kontrollera
            om man t.ex. hade kameror med sig för sitt personliga bruk. Om
            detta hade varit en engångsföreteelse och om de kunde vinna något
            på det hade det varit okej. Dess värre har detta fortsatt. Respekten
            för FN där FN behöver ha respekt, nämligen i det forna Jugoslavien,
            är faktiskt ytterst ringa.
          </note>
          <note n="64b5c1c6">
            Herr talman! Vi vet också att FN kostar mycket pengar. FN är
            en dyr organisation. Den föregående talaren pratade om att något
            land vill ha valuta för sina resurser. Jag är inte helt främmande
            för den tanken. Det finns många nationer som pratar mycket i FN
          </note>
          <note n="a828c3bd">
            men som inte betalar. De begär att andra skall betala för verksamheten
            trots att man till vissa delar genomför aktiviteter som inte främjar
            FN:s mål, verksamhet och medel.
          </note>
          <note n="3b3a1b0a">
            Jag tror tyvärr också att den allmänna uppfattningen är att FN
            har en alltför stor byråkrati. Litet hårt kan det kanske sägas
            att FN ibland kan tänkas vara en födkrok för vissa karriärister.
          </note>
          <note n="3fe6c452">
            Herr talman! Jag är en född optimist och hoppas innerligt att
            FN åter kommer att få spela den roll som det initialt var tänkt
            när man beslutade att bilda organisationen. FN behövs. Låt då
            FN omvandlas till något annat än den organisation som tyvärr alltför
            många i dag uppfattar som en tandlös tiger.
          </note>
          <note n="d727caaf">
            Anf. 95 JAN JENNEHAG (v) replik
          </note>
          <note n="fe3ab6fa">
            Herr talman! Sten Andersson nämnde FN:s finansiella situation
            - den ständiga bristen på pengar och
          </note>
          <note n="d2e9816a">
            FN:s oförmåga att bygga upp fungerande fonder för sin egen verksamhet.
            Det har varit en följetong genom decennierna.
          </note>
          <note n="5beb05fd">
            Sten Andersson sade att vissa länder inte betalar.
          </note>
          <note n="3b95f219">
            Det gäller i hög grad stormakterna. De använder försenade betalningar
            som påtryckning på och utpressning mot de övriga medlemmarna i
            FN.
          </note>
          <note n="77351b6a">
            Jag menar att vi måste få till stånd en situation där
          </note>
          <note n="b9d7566b">
            FN:s ekonomi inte är beroende av ett fåtal stormakter.
          </note>
          <note n="47e38438">
            Hur det skall gå till har jag inte omedelbart något förslag på.
            Men jag hoppas att den rapport som jag nämnde i mitt anförande
            skall stimulera debatten och göra det möjligt med ett annat system
            för att säkra
          </note>
          <note n="b1670706">
            FN:s ekonomi.
          </note>
          <note n="15169a93">
            När det sedan gäller situationen i Bosnien-
          </note>
          <note n="b0864547">
            Hercegovina nämnde Sten Andersson att FN utsätts för en otillbörlig
            behandling, och det är väl det minsta man kan säga. Vad är alternativet?
            Vi har en situation där stormakterna inte har ansett sig ha ett
            egenintresse av att FN agerar kraftfullt på samma sätt som i andra
            lägen. Man har hoppats att de stridande parterna så småningom
            av ren utmattning skall avstå från vidare konflikter. Jag tror
            inte att vi kommer att få se det i en nära framtid. Historien
            visar alltför många exempel på motsatsen.
          </note>
          <note n="b2dd89c1">
            Anf. 96 STEN ANDERSSON (m) replik
          </note>
          <note n="2c43f486">
            Herr talman! Jag håller till alla delar med Jan Jennehag om att
            det är ett problem med finansieringen.
          </note>
          <note n="8a87eb0c">
            Jag har lika få förslag som han har om hur man skall få det här
            problemet att försvinna i framtiden.
          </note>
          <note n="a57f4ec8">
            Vi verkar också vara överens när det gäller Jugoslavien. Jag
            är överens med Jan Jennehag om att detta är ett problem. Hur skall
            man göra? Var skall man dra gränsen någonstans? Men den behandling
            som FN
          </note>
          <note n="0d97ba20">
            ibland utsätts för i Jugoslavien tycker jag inte att FN
          </note>
          <note n="d0ed692f">
            skall behöva utsättas för.
          </note>
          <note n="e219d2fe">
            Till sist, herr talman, skall jag ta upp något som kanske inte
            har med FN att göra. Det gäller hur vi behandlar människor beroende
            på vilka positioner de har. "Arkan" heter en potentat i Jugoslavien
            som är efterlyst för bankrån i Sverige. Vi såg nyligen hur han
            gifte sig under stor show nere i Jugoslavien. Det vore pinsamt
            om han skulle tillhöra segerherrarna och komma till Sverige på
            statsbesök. Jag vet inte hur
          </note>
          <note n="1fee1a8c">
            Sverige skulle reagera. Jag menar att man väl i alla fall skall
            kalla en katt för en katt.
          </note>
          <note n="1633e8ce">
            Anf. 97 LENNART ROHDIN (fp)
          </note>
          <note n="3455ebd0">
            Herr talman! Låt mig först få uttrycka min uppriktiga uppskattning
            över utrikesministerns närvaro här i kammaren. Vi som har ansträngt
            oss för att diskutera
          </note>
          <note n="9182611b">
            Bosnien under den gångna mandatperioden har inte varit vana vid
            den respekten för riksdagen. Det är med stor uppskattning som
            jag noterar det här.
          </note>
          <note n="656e1fe4">
            För 50 år sedan grundades FN på ruinerna av ett världskrig. Man
            såg ett folkmord på Europas jord. En östjudisk kultur som på avgörande
            sätt hade varit medskapande i Öst- och Centraleuropas gestaltning
            under århundraden utplånades från Europas framtida karta.
          </note>
          <note n="d75df669">
            I 50 år har vi levt på myten att förintelsen ägde rum utan att
            omvärlden visste något förrän de allierade nådde fram till utrotningslägrens
            portar. Det var aldrig sant. Det var bara en myt. De allierade
            visste -
          </note>
          <note n="022fd930">
            det finns väl dokumenterat genom rapporter och flygfotografering
            - utan att ingripa. Kampen för gettot i
          </note>
          <note n="17860c04">
            Warszawa fick dess invånare föra ensamma tills de hade utraderats.
          </note>
          <note n="fe3d03fe">
            Den 1 januari högtidlighöll människor runt om i
          </note>
          <note n="146304ed">
            Europa den tusende dagen av Sarajevos belägring.
          </note>
          <note n="7478f265">
            Sarajevos serber, kroater och bosnier har fått försvara staden
            nästan lika ensamma som invånarna i Warszawagettot. Om några veckor
            har folkmordet i Bosnien pågått i tre år. Det är ett folkmord
            på Europas jord som FN på grund av sin förlamning inte har kunnat
            förhindra.
          </note>
          <note n="8ad8ef4c">
            Mer än två miljoner människor har mördats i en systematisk etnisk
            rensning, planerad, initierad och inspirerad redan i slutet av
            80-talet i regeringskansliet i Belgrad av Serbiens president Milosevic.
            Ytterligare tre miljoner människor har fördrivits från sina hem.
          </note>
          <note n="f922ad4a">
            Man har systematiskt använt krigsförbrytelser för att genomföra
            en etnisk rensning i syfte att för alltid utplåna en multietnisk
            månghundraårig kultur som har varit Bosniens särpräglade bidrag
            till vårt gemensamma europeiska kulturarv.
          </note>
          <note n="f0c99f94">
            Herr talman! Inför folkmordet i Bosnien står omvärlden tyst och
            i grunden oengagerad. Det är ett tystnadens förräderi. I dag har
            den nya regeringen avgivit sin första utrikesdeklaration. Socialdemokraternas
            medverkan i tystnadens förräderi, som man i opposition hjälpligt
            lyckades dölja under otaliga debattillfällen här i kammaren, får
            nu sitt obarmhärtiga avslöjande.
          </note>
          <note n="bab63360">
            Deras utrikespolitiska talesmän lyste ungefär lika ofta med sin
            frånvaro vid debatterna om Bosnien under de gångna åren som den
            förra utrikesministern.
          </note>
          <note n="58e3a38e">
            I april förra året kom Pierre Schoris bok med den märkliga titeln
            Mellan Maastricht och Sarajevo. Den är märklig eftersom boken
            trots titeln och efter två års folkmord inte berörde Bosnien med
            ett ord. Det var lika tyst om vårt gångna halvsekels värsta katastrof
            i
          </note>
          <note n="5bd1a978">
            Europa som det sedan var i den nya socialdemokratiska regeringens
            regeringsförklaring i oktober.
          </note>
          <note n="3d80d650">
            I dagens utrikesdeklaration ges folkmordet i Bosnien två stycken
            mitt i den långa katalogen över världens elände. Det står inte
            ett ord om folkmordet. Det finns inte en antydan om den systematiska
            och väl planerade etniska rensningen i syfte att för alltid fördriva
            ett folk och utplåna en kultur. Det står inte ett ord om den främste
            krigsförbrytaren, president Milosevic i Belgrad, och inte ett
            ord om stormakternas ovilja att verkningsfullt sätta stopp för
            den serbiska aggression som har fått härja fritt i snart tre år.
            I stället finns det en katalog över de olika humanitära och andra
            FN-insatser som i allt väsentligt genomfördes av den förra regeringen
            i syfte att lindra nöden men utan att angripa roten.
          </note>
          <note n="9f6bb41d">
            Med utrikesdeklarationen följer regeringen de engelska och franska
            regeringarna, som framgångsrikt har förhindrat varje försök att
            tillämpa de instrument som FN-stadgan erbjuder till försvar av
            en av FN och
          </note>
          <note n="8fd9ba38">
            Världssamfundet erkänd stat inför en väpnad aggression. Deras
            strävan är att med dimridåer och kålsuparteorier få den allmänna
            opinionen och Världssamfundet att glömma vad folkmordet i Bosnien
            i grunden handlar om, nämligen folkrätten.
          </note>
          <note n="4e958c20">
            När den svenska regeringen i alla sammanhang sluter upp bakom
            kontaktgruppens s.k. fredsplaner hjälper det inte att hänvisa
            till allmänna uttalanden om att Bosnien måste garanteras att bestå
            som stat. Alla fredsplaner har byggt på att Bosnien delas enligt
            etniska grunder, det som var syftet med den serbiska etniska rensningen
            från den första dagen. Varje ny plan innebär bara en anpassning
            till de nya landvinningar som bosnienserberna har lyckats säkerställa
            sedan föregående plan. Med sin följsamhet till den av
          </note>
          <note n="89803e18">
            London och Paris dikterade kontaktgruppens förslag har Sveriges
            röst i världen, en röst för folkrätten och de små staternas rätt,
            tystnat. Då har vårt anspråk på en plats i FN:s säkerhetsråd förlorat
            sin mening.
          </note>
          <note n="c9cefef8">
            Herr talman! Tidigare i dag uppstod ett meningsutbyte kring frågan
            om man kan vara neutral inför kriget i Bosnien. Utrikesministern
            gled rutinerat runt frågan. Olof Johansson invände däremot. Om
            man inte kunde vara neutral innebar det att man var tvungen att
            ta ställning. Några meningar senare upprördes han desto mer över
            att intresset för djurskydd var så begränsat inom EU.
          </note>
          <note n="3b87c359">
            Om socialdemokraternas tystnad inför folkmordet i Bosnien har
            varit anmärkningsvärd har Centerns kommit mer i skymundan. När
            Olof Johansson nu för
          </note>
          <note n="3a914355">
            Centerns räkning vägrar ta ställning mot folkmordet i
          </note>
          <note n="3ebd1c50">
            Bosnien, mot krigsförbrytaren Milosevic och för att man skall
            återupprätta en av FN och Världssamfundet erkänd stat i strid
            med stormakternas delningsplaner framstår Centerns tystnad och
            neutralitet inför folkmordet i Bosnien som så mycket mer avslöjande.
          </note>
          <note n="a47a7ad0">
            Anf. 98 LENA HJELM-WALLÉN (s)
          </note>
          <note n="93193e7b">
            Herr talman! Det som Lennart Rohdin säger är så pass uppseendeväckande
            att jag vill kommentera det.
          </note>
          <note n="4ba37f95">
            Jag har mycket stor respekt för Lennart Rohdins engagemang i
            Bosnienfrågan. Men det kan ändå inte vara så, att alla de fredsansträngningar
            som görs inom t.ex. EU, kontaktgruppen, Jugoslavienkonferensen
            och FN är fel och att bara Lennart Rohdin har rätt.
          </note>
          <note n="dd035394">
            Bakom alla dessa fredsansträngningar ligger att folkrätten skall
            efterlevas. Man måste se till att hitta lösningar som är realistiska
            i den situation som dess värre har uppkommit i f.d. Jugoslavien.
          </note>
          <note n="786a0279">
            Man kan inte bara tänka bort det som har varit.
          </note>
          <note n="7aecf9d9">
            Man måste utgå från det och sedan hitta lösningar som har någon
            möjlighet att genomföras.
          </note>
          <note n="dab2d19c">
            I olika sammanhang har vi varit aktiva, och vi har hela tiden
            fört fram att Bosnien-Hercegovina skall bestå som stat och att
            människor skall ha rätt att återvända till denna stat. Med det
            vill jag också ha sagt att vi inte accepterar en politik som innebär
            etnisk rensning.
          </note>
          <note n="9f0ff002">
            Anf. 99 LENNART ROHDIN (fp) replik
          </note>
          <note n="5ca11280">
            Herr talman! Jag vill inte alls vara förmäten och göra anspråk
            på att jag skulle ha rätt gentemot alla andra. De uppfattningar
            som jag företräder och företräder även i den här debatten är i
            och för sig inte så unika, även om det ibland kan kännas så i
            den här kammaren. Det är uppfattningar som har kommit till uttryck
            vid ett flertal uttalanden exempelvis av Europaparlamentet.
          </note>
          <note n="1cbfdb16">
            Jag ingår själv i någonting som heter European
          </note>
          <note n="b390957c">
            Action Council for Peace in the Balcans, som driver samma linje.
            Där ingår förutom aktiva parlamentariker även personer som förra
            premiärministern Margaret Thatcher, förre presidenten Valéry Giscard
            d´Estaing och en före detta Europaparlamentstalman från Spanien.
            Så det är väl inte fråga om så ovanliga synpunkter, egentligen.
          </note>
          <note n="a66710d9">
            Vad det handlar om är att om man accepterar den typ av delningsplaner
            som har ingått i varje s.k.
          </note>
          <note n="c58e9b60">
            fredsplan, hjälper det inte att tala om rätten att återvända.
            För vem kommer att våga återvända till ett
          </note>
          <note n="d02ab730">
            Bosnien-Hercegovina som är uppdelat i intressesfärer? Detta gäller
            även om man kanske folkrättsligt försöker upprätthålla fiktionen
            av att landets yttre gränser är sammanhållna, även om man upprätthåller
            fiktionen genom att för detta land ha bara en representant i FN:s
            generalförsamling. I de delar som kommer att vara kontrollerade
            av den bosnienserbiska sidan kommer den etniska rensningen nämligen
            att vara fullföljd när fredsplanen är genomförd. Därmed har man
            i praktiken kapitulerat inför de mål som långt före krigets början
            i april 1992 drogs upp i Belgrad och som nu omvärlden på något
            sätt har kapitulerat inför.
          </note>
          <note n="9188b0e5">
            Anf. 100 EVA GOËS (mp)
          </note>
          <note n="993deb3b">
            Herr talman! Även jag skall tala om Balkan.
          </note>
          <note n="8d26704b">
            Dagligen påminns jag om våldet och övergreppen i Kosova. På fax
            efter fax läser jag i Kosova Daily
          </note>
          <note n="de127829">
            Report om hur oskyldiga blir dömda, slagna, misshandlade, våldtagna.
            Med dagens teknik kan informationen nå oss i Sverige, från Kosova
            via Genève, och ingen kan längre blunda för förtryck och brott
            mot mänskliga rättigheter som äger rum i denna del av
          </note>
          <note n="33b2009d">
            Europa. Det strukturella våldet och lidandet fortsätter.
          </note>
          <note n="13397db4">
            Det är vardag för albanerna i Kosova.
          </note>
          <note n="0b756534">
            Den serbiska regimen bär ansvar för ett förtryck av den albanska
            majoritetsbefolkningen som kan jämföras med det gamla apartheidsystemet
            i Sydafrika.
          </note>
          <note n="3531b165">
            Albanerna, som utgör 90 % av befolkningen i Kosova, har upprättat
            ett eget parlament och egna institutioner som inte accepteras
            av serberna. Den albanska befolkningen leds av Dr. Ibrahim Rugova,
            som valts till president i egna val.
          </note>
          <note n="a2d941c2">
            Det serbiska förtrycket och den utsatta situationen har lett
            till att nära 300 000 kosovoalbaner flytt från sitt hemland. I
            en intervju i Dagens Nyheter i november 1993 säger Dr. Ibrahim
            Rugova att det handlar om en långsam etnisk rensning. 1992 sökte
            83 000 personer asyl i Sverige. De flesta kom från krigets Balkan,
            många från Kosova. Större delen av de asylsökande kosovoalbanerna
            har avvisats. Fram till hösten 1992
          </note>
          <note n="9f3834e2">
            avrådde UNHCR direkt från avvisningar till Kosova, och några
            sådana skedde inte heller från Sverige. Men i oktober 1992 införde
            Sverige visumtvång gentemot
          </note>
          <note n="6fa30d58">
            Restjugoslavien och därmed också Kosova. Sedan dess kommer inga
            flyktingar därifrån. Endast en liten del, ungefär 3 000 kosovoalbaner,
            har fått uppehållstillstånd, medan nära 30 000 har avvisats.
          </note>
          <note n="f8157ff5">
            Dr. Ibrahim Rugova har vädjat till den svenska regeringen att
            ge kosovoalbanerna tillfälliga uppehållstillstånd, eftersom de
            återvändandes säkerhet inte kan garanteras efter avvisningsbeslut.
            Rapporter tyder på att avvisade asylsökande utsätts för allvarliga
            övergrepp, rån, våldtäkt och misshandel från serbiska myndigheter.
          </note>
          <note n="eafc184d">
            Med anledning av detta anser vi i Miljöpartiet att ett verkställighetsstopp
            beträffande avvisningar av kosovoalbanska asylsökande omedelbart
            skall införas.
          </note>
          <note n="fe5cc7bf">
            Vi anser också att det är en viktig uppgift för Sverige att i
            FN verka för ett fördömande av det apartheidsystem som råder i
            Kosova. Det är av stor vikt att situationen i Kosova övervakas.
            Därför anser vi att
          </note>
          <note n="ec4a316c">
            Sverige snarast skall sända en parlamentarikerdelegation till
            området. Sverige skall också verka för att
          </note>
          <note n="8b066ae3">
            OSSE:s utsända rapportör återvänder till Kosova.
          </note>
          <note n="f1e33fda">
            Herr talman! Jag skall nu vända mig mot Asien.
          </note>
          <note n="385cc55c">
            År 1995 är det 50 år sedan Indonesien blev fritt. Indonesien
            har under den tiden genomlevt 30 år av
          </note>
          <note n="87066b39">
            Suhartos diktatur. Det är nu också 20 år sedan invasionen av
            Östtimor.
          </note>
          <note n="e0a69be9">
            Socialdemokraterna krävde i opposition att Sverige skulle verka
            för att "det timoresiska folkets säkerhet garanteras genom en
            permanent närvaro av FN".
          </note>
          <note n="6ecab264">
            Det är mer aktuellt än någonsin. Indonesiska dödsskvadroner sprider
            skräck i Östtimor, och FN:s närvaro krävs för att skydda civilbefolkningen.
          </note>
          <note n="fd325631">
            Situationen i Östtimor är i dag ytterst allvarlig.
          </note>
          <note n="cb1b9385">
            Sedan årsskiftet har terrorn mot civilbefolkningen trappats upp
            av såväl reguljära indonesiska styrkor som dödsskvadroner. Den
            senaste månadens händelser bekräftar den bedömning som gjordes
            av FN:s rapportör Mr. Ndiaye om "extrajudicial killings", dvs.
          </note>
          <note n="721c515c">
            avrättningar utanför lagen, under dennes besök i Östtimor i juli
            1994. Han uttalade: "De förhållanden som tillät Santa Cruz-massakern
            att ske föreligger fortfarande. I synnerhet har medlemmar av säkerhetsstyrkorna
            undgått att ställas till svars och fortsätter i praktiken att
            åtnjuta straffrihet." I Santa Cruz för tre år sedan dödades över
            200 människor.
          </note>
          <note n="fc37a941">
            Spänningarna har ökat sedan protesterna tog fart igen i november,
            vid tiden för det ekonomiska toppmötet, APEC-mötet, i Jakarta.
            29 modiga studenter och arbetare lyckades då ställa Östtimor i
            världens fokus, och de fick president Clinton att öppet kritisera
            general Suharto. En rad demonstrationer har organiserats av den
            underjordiska motståndsrörelsen. Samtidigt har det förekommit
            våldsamma sammanstötningar mellan inflyttade indonesier och östtimoreser,
            i de flesta fall som ett resultat av medvetna provokationer från
            indonesisk sida.
          </note>
          <note n="20c198d7">
            Vedergällningsaktioner från de indonesiska myndigheterna har
            blivit alltmer allvarliga. Jag skall återge en del händelser.
          </note>
          <note n="3db35460">
            Den första händelsen ägde rum på nyårsdagen, då trupper öppnade
            eld mot en folksamling i Baucau, ca
          </note>
          <note n="39843771">
            120 km öster om Dili. Man hade samlats för att uttrycka sin bestörtning
            över att en östtimores knivskurits till döds av en indonesisk
            affärsman. Bedömningar av antalet dödsoffer vid denna händelse
            varierar från 10 till över 20. En del av offren har identifierats.
          </note>
          <note n="af49328e">
            Nästa händelse: Hittills obekräftade rapporter inifrån Östtimor
            hävdar att nio östtimoresiska ungdomar den 9 januari sköts till
            döds av soldater från bataljon
          </note>
          <note n="c96d9db0">
            744 i Taibessi i Dili. Det hände strax efter det att en kort
            demonstration genomförts nära universitetet i
          </note>
          <note n="5aeba155">
            Dili för att välkomna de samtal mellan Portugals och
          </note>
          <note n="a14d102f">
            Indonesiens utrikesministrar som inletts i Genève under FN:s
            överinseende. Enligt en källa gick fadern till en av ungdomarna
            till militärbataljonens högkvarter för att fråga efter sin son.
            Han sköts då av bataljonens vice befälhavare.
          </note>
          <note n="24f98363">
            Den 12 januari avrättades sex civila, däribland byns ledare,
            kallblodigt i byn Liquica. Myndigheterna hävdade till en början
            att det var "gerillasoldater", men det visade sig vara grundlösa
            påståenden.
          </note>
          <note n="65c654bd">
            Vi måste från Sverige, de socialdemokratiska ministrarna måste
            skyndsamt agera. Vi i Miljöpartiet anser att regeringen måste
            agera skyndsamt så att FN
          </note>
          <note n="319f9bca">
            etablerar denna permanenta närvaro. En begäran om
          </note>
          <note n="66911911">
            FN-närvaro måste omgående riktas till generalsekreteraren.
          </note>
          <note n="7e1c7bf9">
            Vi uppskattar det uttalande Sverige och Belgien gjort om ett
            stopp för vapenexporten till Indonesien.
          </note>
          <note n="c43c86f0">
            Nu återstår handelsbojkott, om brotten mot den civila befolkningen
            fortsätter som i dag. Sydafrika bojkottades, varför inte Indonesien?
          </note>
          <note n="b34687c9">
            Vi vet att Sverige t.ex. exporterar pellets från
          </note>
          <note n="0ab2d06f">
            LKAB. Vi vet att Japan och Australien understöder ett projekt
            som går ut på att bygga ett kärnkraftverk på denna i dubbel mening
            vulkaniska ö.
          </note>
          <note n="096c9991">
            Detta uppenbara hot måste stoppas, och vi i Miljöpartiet uppmanar
            därför de socialdemokratiska ministrarna utrikesminister Lena
            Hjelm-Wallén och utrikeshandelsminister Mats Hellström att agera
            i frågan.
          </note>
          <note n="99a12e2e">
            Anf. 101 LENA KLEVENÅS (s)
          </note>
          <note n="c4b2d16a">
            Herr talman! 1948 antogs i FN den universella deklarationen om
            mänskliga rättigheter. Bakgrunden var erfarenheterna från andra
            världskriget, med nazismens övergrepp och koncentrationslägrens
            fasor.
          </note>
          <note n="f6b63e61">
            Många hade blivit övertygade om att individen, den enskilda människan,
            på ett långt mer effektivt sätt än tidigare borde skyddas från
            makthavares förtryck.
          </note>
          <note n="00c457bf">
            Tidigare hade detta setts som en nationell angelägenhet. Nu insåg
            man att internationellt samarbete måste till.
          </note>
          <note n="a33221a3">
            Arbetet för att stärka skyddet för de mänskliga rättigheterna
            blev ett viktigt element i den nya världsordning som man försökte
            skapa efter krigsslutet och som bl.a. syftade till att förebygga
            nya internationella väpnade konflikter.
          </note>
          <note n="3b1561ed">
            FN anförtroddes den viktiga uppgiften. Medlemsstaterna har åtagit
            sig att följa den universella deklarationen. Den är inte rättsligt
            bindande, men staterna har ett moraliskt ansvar att följa den.
          </note>
          <note n="07c1ef26">
            Mänskliga rättigheter är ett folkrättsligt begrepp som handlar
            om staters åtaganden mot sina medborgare. Efter antagandet av
            deklarationen 1948 fortsatte arbetet med att utforma konventionstexter.
            Arbetet var svårt och tog lång tid. Inte förrän 1966 var man klar
            att anta två konventioner. Den ena handlar om medborgerliga och
            politiska rättigheter, som är det som vi i dagligt tal i Sverige
            ofta brukar kalla mänskliga rättigheter, men det finns också en
            konvention om ekonomiska, sociala och kulturella rättigheter.
            Senare har dessa två konventioner kompletterats med konventionen
            om avskaffande av allt slags diskriminering av kvinnor, år 1979,
            tortyrkonventionen, från år 1984, och barnkonventionen, från år
            1989. Det finns alltså inom FN:s ram ett helt komplex av konventioner
            om mänskliga rättigheter.
          </note>
          <note n="80d66620">
            Jag vill påminna om en artikel i 1948 års konvention, nämligen
            artikel 23, som innehåller fyra punkter.
          </note>
          <note n="d854c31c">
            I den första av dessa heter det:
          </note>
          <note n="cb82704f">
            "Envar har rätt till arbete, till fritt val av sysselsättning,
            till rättvisa och tillfredsställande arbetsförhållanden och till
            skydd mot arbetslöshet."
          </note>
          <note n="32f9a1c9">
            Det är inte varje dag som vi tar upp den artikeln om de mänskliga
            rättigheterna när vi diskuterar arbetslösheten.
          </note>
          <note n="2ad3c32c">
            Punkt 4 i samma artikel har följande lydelse:
          </note>
          <note n="609cf233">
            "Envar har rätt att bilda och ansluta sig till fackföreningar
            till skydd för sina intressen."
          </note>
          <note n="17e69dbf">
            Jag har tyckt att det varit intressant att bli påmind om dessa
            skrivningar och har velat dela med mig av dem.
          </note>
          <note n="c456c837">
            För att återgå till de mera grundläggande politiska och medborgerliga
            rättigheterna är det för mig en glädje att konstatera att Sverige
            är ett föregångsland på det här området. Det är viktigt att vi
            i alla de internationella organisationer där vi är med, som FN,
          </note>
          <note n="f5a2f52b">
            OSSE och EU, driver på arbetet för mänskliga rättigheter. Vi
            bör kräva att alla stater ratificerar de konventioner som finns
            på området, och vi kommer att fortsätta att kritisera dem som
            framhärdar med att förtrycka sina egna medborgare.
          </note>
          <note n="73c8b870">
            Turkiet, Algeriet och Kina är några av de länder som på ett mycket
            oroväckande och upprörande sätt trakasserar, fängslar och avrättar
            oskyldiga medborgare. Sverige måste även fortsättningsvis vara
            en spjutspets i försvaret för mänskliga rättigheter.
          </note>
          <note n="eb0374a7">
            På dödsstraffets område är vi föregångare, och kampen för dödsstraffets
            avskaffande måste drivas vidare med all kraft. Den tredje artikeln
            i 1948 års konvention om mänskliga rättigheter lyder:
          </note>
          <note n="87703f23">
            "Envar har rätt till liv, frihet och personlig säkerhet."
          </note>
          <note n="e5c69244">
            Herr talman! Just i dag kan jag inte avhålla mig från att nämna
            en liten pakistansk pojke, Salamat
          </note>
          <note n="fdcf7b7c">
            Masih. Han är nu 14 år och icke läskunnig. När han var 12 år
            gammal klottrade han någonting på en vägg.
          </note>
          <note n="960b5103">
            Det suddades ut, och beviset på vad han skrev finns inte kvar,
            men han är dömd till döden för hädelse.
          </note>
          <note n="9bd4921d">
            Det är både barbariskt och avskyvärt att ett sådant här övergrepp
            kan ske mot ett barn. Amnesty har krävt pojkens omedelbara frigivande
            och skydd, och jag vill från denna talarstol helhjärtat instämma
            i det.
          </note>
          <note n="d2f12b37">
            Salamat Masih är bara en av många människor i vår värld som inte
            åtnjuter ens det mest grundläggande rättsskydd.
          </note>
          <note n="4af623d5">
            Det är av stor vikt för världssamfundet att de stater och de
            personer som utan rädsla för repressalier kan ge dessa människor
            en röst verkligen gör det.
          </note>
          <note n="7ef0ee29">
            Jag vill som avslutning säga att det är med stor glädje som vi
            tillsammans över alla partigränser här i den svenska riksdagen
            och på många sätt i det svenska samhället, över organisationsgränser,
            trosgränser osv., arbetar tillsammans för värnandet av de mänskliga
            rättigheterna.
          </note>
          <note n="0a7c3992">
            Anf. 102 EVA ERIKSSON (fp)
          </note>
          <note n="ae43f518">
            Herr talman! I utrikesministerns deklaration som inledde denna
            utrikespolitiska debatt konstaterar regeringen följande: "Under
            senare år har vi lyft fram respekten för mänskliga rättigheter
            som en förutsättning för demokrati."
          </note>
          <note n="948bac63">
            För Folkpartiet har respekten för mänskliga rättigheter alltid
            varit och fortsätter att vara en förutsättning för demokrati.
            Här skiljer sig värderingarna tydligt mellan socialdemokrater
            och folkpartister.
          </note>
          <note n="83e496f0">
            Insikten om helheten, att fred ger god miljö, social rättvisa,
            mänskliga rättigheter, demokrati, utveckling och framtidstro,
            gör att kampen för mänskliga rättigheter inte är någon sidofråga
            för oss folkpartister utan en viktig och central utrikespolitisk
            fråga. Då blir också arbetet med att fördöma brott mot mänskliga
            rättigheter inget annat än aktivt fredsarbete.
          </note>
          <note n="765b6881">
            Herr talman! Brotten mot de mänskliga rättigheterna i Tibet är
            väl dokumenterade och måste fördömas. Över en miljon tibetaner
            beräknas ha mist livet sedan den kinesiska ockupationen av det
            självständiga
          </note>
          <note n="99bcb267">
            Tibet.
          </note>
          <note n="123e2631">
            Amnesty International, Law Asia och Asia Watch visar i sina rapporter
            att övergreppen fortsätter. Förtrycket mot den tibetanska befolkningen
            har tagit de mest grymma uttrycksformer. Tvångsarbete, tvångsaborter,
            obligatoriska steriliseringar och t.o.m.
          </note>
          <note n="a0a39643">
            mord på nyfödda spädbarn har förekommit.
          </note>
          <note n="789567c1">
            Den kinesiska strategin har också riktat sig mot kultur, religion,
            språk och traditioner. Under en period förstördes kloster och
            kulturskatter beslagtogs i sådan omfattning att man inte överdriver
            om man beskriver det som ett försök till kulturmord. Utan hänsyn
            till invånarna har stora skogsområden skövlats, och kraftverksbyggen
            har genomförts utan hänsyn till vare sig lokalbefolkning eller
            ekologiska konsekvenser.
          </note>
          <note n="7b7b33d9">
            Det omfattande förtrycket mot den tibetanska befolkningen, framför
            allt mot de oppositionella krafterna, har till stor del skett
            i tysthet. På initiativ av riksdagens Tibetkommitté har en delegation
            från Utrikesdepartementet genomfört en resa till Kina och Tibet.
          </note>
          <note n="923af7ca">
            Den svenska delegationens rapport, som framlades i oktober 1994,
            bekräftar bilden att situationen i Tibet fortfarande är mycket
            allvarlig.
          </note>
          <note n="03ff95f4">
            Det är därför mycket angeläget att Sverige fortsätter att följa
            utvecklingen i Tibet genom besök och kontakter. I kontakter med
            den kinesiska regimen bör
          </note>
          <note n="576d6bf1">
            Tibetfrågan regelmässigt föras upp på dagordningen. I
          </note>
          <note n="b18aafc6">
            andra internationella sammanhang bör Tibet betraktas som en självständig
            stat, och representanter bör inbjudas till internationella arrangemang.
          </note>
          <note n="fce280ea">
            Herr talman! Det är anmärkningsvärt att Sverige inte på ett mer
            kraftfullt sätt ifrågasatt Kinas suveränitet över Tibet. Den amerikanska
            kongressen deklarerade redan i oktober 1991 Tibet som ett ockuperat
            land. Europaparlamentet antog 1993 en resolution om att det i
            alla samarbetskontrakt med Kina, först och främst de offentliga,
            skall införas en klausul om respekt för mänskliga rättigheter.
            Sveriges riksdag bör göra ett liknande uttalande.
          </note>
          <note n="f4325a97">
            Det är angeläget att Sverige aktivt främjar andra internationella
            initiativ i syfte att stödja Tibets folk.
          </note>
          <note n="4e767041">
            Nära i tiden har Sverige nu möjligheter att visa sin solidaritet
            med befolkningen i Tibet. Redan i maj
          </note>
          <note n="0f03ab50">
            1995 kommer World Parliamentarian Convention on
          </note>
          <note n="b66c1966">
            Tibet att äga rum i Litauen. Det är angeläget att denna konferens
            ges uppmärksamhet i Sverige och i andra länder. I september 1995
            arrangeras FN:s kvinnokonferens i Peking. I samband med denna
            konferens kommer kvinnors situation och kvinnors rättigheter att
            vara ett tema. Sverige bör aktivt verka för att Tibet representeras
            på denna konferens.
          </note>
          <note n="df32e91e">
            Herr talman! Det är Folkpartiets förhoppning att regeringen verkar
            kraftfullt för att ge tibetanerna stöd i deras kamp för frihet
            och rättvisa. När man nu har möjligheter härtill inom en nära
            framtid skulle man också kunna ge ett sådant aktivt och kraftfullt
            stöd.
          </note>
          <note n="80a4691a">
            Det är också viktigt att visa att insikter om att de mänskliga
            rättigheterna har en betydelse för fred blir till handling från
            regeringens sida.
          </note>
          <note n="74a2e527">
            Anf. 103 BERNDT EKHOLM (s)
          </note>
          <note n="d8d9a362">
            Herr talman! I går kväll visade TV 2 ett inslag om konflikten
            mellan judar och palestinier. Vanligt folk, inte statsmän, intervjuades,
            visserligen representanter för mer extrema sidor men ändå vanliga
            medborgare.
          </note>
          <note n="f65f6ad3">
            Reportaget beskrev i ett nötskal den oförsonlighet som frodas
            på båda sidor och som gör fredsprocessen så svår.
          </note>
          <note n="9fa5a395">
            Att fredsprocessen, som fick ordentlig fart genom det s.k. Oslo-avtalet,
            nu befinner sig i en mycket allvarlig fas, en dans på slak lina,
            kan var och en förstå som följer den dagliga rapporteringen från
            området.
          </note>
          <note n="e200ba7e">
            Olika motståndsgrupper på båda sidor gör allt för att sabotera
            processen, att få fredståget att spåra ur.
          </note>
          <note n="fff5813a">
            Den aktuella utvecklingen måste bli en varningsklocka och samtidigt
            en utmaning för oss att göra allt för att inte lämna någon möda
            ospard att sprida fredens olivkvistar. Det är sannolikt i år det
            avgörs, om fredsansträngningarna bär eller misslyckas.
          </note>
          <note n="a7190eb1">
            Den borgerliga regeringen vaknade till liv först när fredsprocessen
            tog fart under 1993. Därefter ökade insatserna. Det var bra. Den
            nya socialdemokratiska regeringen har nu markant trappat upp Sveriges
            insatser för att bidra i fredsarbetet.
          </note>
          <note n="15d17161">
            S-regeringen har bildat en särskild Mellanösterngrupp på UD,
            där politiska frågor samordnas med biståndsinsatser. Den vikt
            som regeringen fäster vid
          </note>
          <note n="44de9602">
            Sveriges engagemang stryks också under av att förre utrikesministern
            Sten Andersson, som har långvarig erfarenhet av och gedigna kunskaper
            om Mellanösternkonflikten, fått uppdrag att företräda den svenska
            regeringen i samband med förhandlingar inom ramen för fredsprocessen.
          </note>
          <note n="063bb20b">
            Sverige måste nu utnyttja alla sina internationella kontakter
            för att underbygga en fortsatt fredsprocess och medverka till
            att påskynda processen. Till den finns inget realistiskt alternativ.
            Jag menar att läget är så allvarligt att en alltför utdragen fredsprocess
            riskerar att haverera på grund av att de extrema grupperna inte
            skyr några medel för att stoppa fredsförhandlingarna. Det betyder
            behov av ett starkt pådrivande diplomatiskt arbete inom ramen
            för FN och EU m.fl.
          </note>
          <note n="439646ed">
            kanaler som står till buds, självfallet som ett komplement till
            och i samverkan med andra länder, t.ex.
          </note>
          <note n="db100bec">
            Norge.
          </note>
          <note n="ed173429">
            Härvid spelar givetvis de fem multinationella grupperna om flyktingfrågor,
            miljöfrågor, vattenfrågan, rustningskontroll och gemensam säkerhet
            samt gruppen omkring ekonomiskt samarbete en viktig roll.
          </note>
          <note n="af2b1c24">
            Fortfarande saknar fredsprocessen en MR-grupp, vilket måste beklagas
            med tanke på dessa frågors uppenbara betydelse i hela regionen.
            Jag förutsätter att regeringen inte ger upp sina ansträngningar
            för att aktivt medverka i dessa frågor. MR-frågor är något som
            engagerar oss alla, inte bara Folkpartiet, som det kunde upplevas
            av föregående talare.
          </note>
          <note n="93d15143">
            I det aktuella och mycket spända läget blir också insatser av
            ren biståndskaraktär än viktigare. Det är därför beklagligt att
            de stora miljardbelopp som ställts i utsikt av världssamfundet
            i mycket ringa grad hitintills infriats. Kraven på det palestinska
            mottagandet är ibland alldeles för höga. Det ställs samma krav,
            som vore en självständig palestinsk nation med utbyggd administration
            redan bildad.
          </note>
          <note n="74626ca9">
            Sverige har genom sin organisation valt att bygga upp en snabb
            och effektiv kommunikation med de palestinska myndigheterna, för
            att möjliggöra konkreta insatser snarast möjligt. Genom samarbetsformen
            bör det vara möjligt att se olika projekt omsatta redan under
            våren. Till detta bidrar också det avtal som regeringen i den
            gångna veckan ingått med den palestinska administrationen för
            självstyre.
          </note>
          <note n="dcd6e925">
            I det avtalet innefattas insatser för att skapa nya jobb till
            befolkningen på Gazaremsan. 5 miljoner US-
          </note>
          <note n="8f45f0cd">
            dollar avsätts i ett första steg, med en avtalad inriktning om
            att fortsätta. Och just sysselsättningstillfällena är oerhört
            viktiga, inte minst inom den traditionella odlingen, t.ex. av
            frukter. Att få i gång varuproduktionen är nödvändigt. Industriprojekt
            blir då mycket angelägna. Den stora arbetslösheten, siffror på
            50 %
          </note>
          <note n="e2778309">
            nämns, är självfallet en given grogrund för missnöje med fredsprocessens
            tröghet.
          </note>
          <note n="43996680">
            Det är ett misstag om Mellanösternkonflikten betraktas som en
            konflikt som löses enbart med diplomati. Bakom konflikten ligger
            också religiösa motsättningar och inte minst ren social misär.
            Den senare måste omedelbart åtgärdas för att ge fredsprocessen
            trovärdighet.
          </note>
          <note n="da509c9a">
            Sverige har under den nya regeringen ökat sitt bistånd med 75
            miljoner kronor till 285 miljoner. Det är mycket välkommet. Hälften
            går till UNRWA, FN:s organ för insatser bland de palestinska flyktingarna.
          </note>
          <note n="c607ad7a">
            Utöver de nämnda sysselsättningsinsatserna satsas bl.a. stora
            belopp till infrastrukturinsatser, institutionsbyggnad, hälso-
            och sjukvård, insatser för mänskliga rättigheter och enskilda
            organisationers olika projekt.
          </note>
          <note n="f872ec90">
            Just nu är sysselsättningsinsatserna strategiska för att snabbt
            visa resultat och börja angripa Gazas massarbetslöshet. Sverige
            får nu möjlighet, bl.a. genom
          </note>
          <note n="0ef67802">
            Sten Anderssons insatser, att fungera som plog. Det är angeläget
            att dessa möjligheter till fullo tas till vara.
          </note>
          <note n="6c052ce8">
            Ser palestinierna att det verkligen händer något i vardagslivet,
            så påverkar självfallet det uppslutningen bakom fredsprocessen.
          </note>
          <note n="8b26e4ee">
            I det här sammanhanget vill jag också understryka hur viktiga
            de olika enskilda organisationernas insatser är. De är en kanal
            för att bygga demokratiska strukturer. Det är angeläget att stödet
            till dessa organisationers projekt hålls på en hög nivå. Jag hoppas
            också få se kooperativ verksamhet utvecklad, i sig en form av
            demokratibygge, vars värde inte nog kan understrykas.
          </note>
          <note n="b6b8e583">
            Tiden medger inte att jag närmare tar upp en serie andra viktiga
            frågor, exempelvis bosättningspolitiken och valet.
          </note>
          <note n="ab30ee9d">
            Herr talman! Jag utgår slutligen ifrån att det i den svenska
            riksdagen i dag finns en stark och bred uppslutning bakom det
            svenska engagemanget för konfliktlösning i Mellanöstern och för
            regeringens utformning av olika insatser för att stödja fredsprocessen
            i dess helhet.
          </note>
          <note n="e357c3de">
            Anf. 104 EVA ERIKSSON (fp) replik
          </note>
          <note n="f12424e6">
            Herr talman! Det är bra, om Berndt Ekholm kände sig litet provocerad
            av mitt inlägg, därför att kampen för mänskliga rättigheter är
            inte ett partis rättighet utan det är allas rättigheter och skyldigheter.
            Markeringen i mitt inlägg beror på att i den deklaration som gjordes
            i inledningen av den här utrikespolitiska debatten sade utrikesministern
            att regeringen under senare år har drivit fram respekten för mänskliga
            rättigheter. Från Folkpartiets sida har de mänskliga rättigheterna
            alltid stått högst på dagordningen och alltid varit en självklar
            fråga i den utrikespolitiska debatten.
          </note>
          <note n="77ada1c1">
            Efter det inlägg som Berndt Ekholm gjorde nu förväntar jag mig
            att man aktivt skall fördöma övergrepp på de mänskliga rättigheterna
            världen över.
          </note>
          <note n="c24a3e8f">
            Och när det gäller tibetanernas situation och deras kamp för
            frihet och rättvisa finns det möjligheter för regeringen att aktivt
            medverka genom att klart deklarera Sveriges ställning och stöd
            i kampen vid de två internationella möten som jag nämnde i mitt
            huvudanförande.
          </note>
          <note n="87b60a5f">
            Anf. 105 BERNDT EKHOLM (s) replik
          </note>
          <note n="9ea5fb66">
            Herr talman! Att jag kommenterade Eva Erikssons inlägg berodde
            på att det ofta hörs från Folkpartihåll att Folkpartiet på något
            sätt har ensamrätt att debattera och lyfta fram frågor om mänskliga
            rättigheter.
          </note>
          <note n="13ec2682">
            Det är självklart, oavsett regering egentligen, att de mänskliga
            rättigheterna har lyfts fram extra mycket under senare år. Det
            beror ju på den utveckling som har skett i världen - i Jugoslavien,
            i Kina, för att ta bara två exempel.
          </note>
          <note n="056e9369">
            Det som är viktigt i det här sammanhanget är att vi allesammans
            försöker samlas kring ett offensivt och engagerat arbete för mänskliga
            rättigheter. Jag vill inte fördjupa den partipolitiska polemiken
            utan skulle vilja avsluta med att säga så här:
          </note>
          <note n="80b1f96f">
            Det är fantastiskt att få vara med i riksdagens MR-
          </note>
          <note n="e9d6ed64">
            grupp, där alla partier finns med och verkligen kämpar och slåss
            för mänskliga rättigheter på ett mycket konkret sätt runt om i
            vår värld. Jag rekommenderar medlemskap i den gruppen. Den är
            mycket produktiv och gör mycket nytta.
          </note>
          <note n="eac27a85">
            Anf. 106 EVA ERIKSSON (fp) replik
          </note>
          <note n="bb551a1c">
            Herr talman! Från Folkpartiets sida vill jag ändå understryka
            än en gång att kampen för mänskliga rättigheter är ingen nypåfunnen
            fråga. Den har varit en röd tråd i hela kampen för demokrati i
            alla tider, i generationer. Det är därför man nu har uppnått demokrati
            i många många länder runt om i vår omvärld.
          </note>
          <note n="38ea6142">
            Det är grunden och tanken i Folkpartiets arbete för mänskliga
            rättigheter att det är ingen sidofråga utan en viktig del i utrikespolitiken.
            Det var det jag pekade på, att jag upplevde den deklaration som
            gjordes så att det fanns skiljelinjer.
          </note>
          <note n="9e11aaad">
            Anf. 107 BERNDT EKHOLM (s) replik
          </note>
          <note n="e3d9d1a7">
            Herr talman! Jag kan väl bara hänvisa till det vid flera tillfällen
            under Lena Hjelm-Walléns anförande redovisade internationella
            engagemang som finns inte minst inom Socialdemokratin. Vi är väl
            mer eller mindre kända för att ha prioriterat det internationella
            engagemanget oerhört högt.
          </note>
          <note n="d4fded2d">
            Var och en som har varit ute och sett litet grand vad vi engagerat
            oss i har ju sett att frågor om mänskliga rättigheter har varit
            en självklar del av det internationella engagemanget.
          </note>
          <note n="7d3cab8c">
            Jag vill återigen säga att jag uppfattar att alla partier har
            ett djupt engagemang för de här frågorna. Det visar också hur
            MR-gruppen i riksdagen arbetar, att det finns representanter för
            alla partier där och att alla jobbar mycket engagerat med de här
            frågorna.
          </note>
          <note n="26745d4a">
            Anf. 108 ISA HALVARSSON (fp)
          </note>
          <note n="3e073cbb">
            Herr talman! Vid ett diskussionsmöte med rubriken Befolkningsfrågan
            i nytt ljus här i riksdagshuset för ungefär ett år sedan framkom
            många viktiga synpunkter på kvinnlig könsstympning. Den utförs
            på unga flickor och strider både mot FN:s barnkonvention och FN:s
            deklaration om de mänskliga rättigheterna: "Ingen må utsättas
            för tortyr eller grym, omänsklig eller förnedrande behandling
            eller bestraffning "
          </note>
          <note n="ec1a50fe">
            Könsstympning är ett sätt att förslava kvinnor. Utveckling, utbildning,
            information, medvetande och förbättrade villkor för kvinnor är
            nyckeln till utrotning av könsstympning.
          </note>
          <note n="38156a49">
            Sverige måste internationellt med kraft verka för att bryta denna
            sedvänja som förstör många barns och kvinnors liv och hälsa. Det
            är också en fråga vi har all anledning att driva inom ramen för
            EU.
          </note>
          <note n="f61654d9">
            Herr talman! Det är viktigt att vi inte glömmer
          </note>
          <note n="08836649">
            Afrika. I Burundi pågick en intensiv demokratiseringsprocess
            runt 1993 med president- och parlamentsval. När den folkvalde
            presidenten och flera regeringsmedlemmar mördades i samband med
            ett misslyckat kuppförsök, ledde detta till en våg av blodiga
            hämndaktioner mellan de olika folkgrupperna.
          </note>
          <note n="bb31cd0f">
            Presidentens död skapade en kris i landet som förvärrades då
            även presidentens efterträdare omkom förra året.
          </note>
          <note n="31b73935">
            Utvecklingen den allra närmaste tiden är helt avgörande för om
            landet skall gå en långsiktigt positiv framtid till mötes eller
            om kaos skall bryta ut. Därför är det oerhört angeläget att omvärlden
            ger sitt fulla bistånd till åtgärder för försoning, demokrati
            och respekt för mänskliga fri- och rättigheter. För närvarande
            är EU största bidragsgivare till landet. Sverige bör inom ramen
            för EU verka för att biståndet till
          </note>
          <note n="af580ca8">
            Burundi upprätthålls.
          </note>
          <note n="cb00f7f9">
            Till skillnad från den analys som regeringen gör i budgetpropositionen
            anser Folkpartiet att långsiktiga åtgärder i fråga om Burundi
            inte bör uteslutas. Sverige har sedan 1993 medverkat och stött
            demokratiseringsarbetet i Burundi. Detta bör fortsätta och anpassas
            efter dagens behov av bistånd, dels genom SIDA, dels genom enskilda
            organisationer.
          </note>
          <note n="323c06d8">
            I Rwanda fanns i början av 90-talet en insikt om att förhandlingar
            mellan gerillan och regeringen var nödvändiga för att säkerställa
            fredlig framtid och försoning mellan de både folkgrupperna.
          </note>
          <note n="0589df71">
            Såren efter det brutala folkmordet i Rwanda förra året är obeskrivliga.
            Läget är mycket spänt. Nya väpnade konflikter kan inte uteslutas.
            Skall Rwanda kunna gå en fredlig utveckling till mötes krävs någon
            form av fredsbevarande FN-insats, internationell medling mellan
            parterna och inte minst bistånd till återvändande flyktingar.
            Gerillagrupper måste avväpnas och soldaterna måste få en chans
            att återanpassa sig i samhället.
          </note>
          <note n="4f553336">
            I fråga om Rwanda är det angeläget att FN tar ett aktivt och
            övergripande ansvar i nuläget. De stora behoven av humanitär hjälp
            och katastrofbistånd måste tillgodoses. Att övervaka att de mänskliga
            frioch rättigheterna respekteras av samtliga parter är också en
            mycket högt prioriterad uppgift.
          </note>
          <note n="d17d9817">
            Västsaharafrågan har varit på FN:s agenda i snart
          </note>
          <note n="4a136e2a">
            30 år. Generalförsamlingen antog 1967 en resolution om Västsahara
            i vilken folkets rätt till självbestämmande slogs fast. Men fortfarande
            är framtiden för
          </note>
          <note n="bcf21c9c">
            Västsahara oviss. FN:s generalförsamling tog 1989
          </note>
          <note n="f0354aea">
            beslut om att parterna skulle förhandla om eldupphör och regler
            för folkomröstning.
          </note>
          <note n="5da58617">
            År 1991 godkände FN:s säkerhetsråd generalsekreterarens plan
            för att lösa konflikten om territoriet och det inrättades en observatörsstyrka,
            Minurso. Den har dock inte kunnat uppfylla sin roll eftersom den
            på olika sätt hindrats av marockansk militär. Marocko har också
            kränkt fredsplanen genom att förflytta marockaner till Västsahara
            och kräva att de skall få delta i folkomröstningen. Amnesty International
            har i sina dokument rapporterat om mängder av brott mot mänskliga
            rättigheter.
          </note>
          <note n="4087b07b">
            Folkomröstningen - om Västsahara skall vara självständigt eller
            integreras med Marocko - som skulle ha ägt rum i januari 1992
            har inte kunnat genomföras på grund av Marockos obstruering mot
            planen.
          </note>
          <note n="4d8edb0b">
            Det är synnerligen viktigt att Sverige aktivt verkar för att
            FN:s fredsplan för Västsahara fullföljs och att folkomröstningen
            inte förfuskas. Det finns anledning för FN att ompröva beslutet
            att Minursos mandat skall upphöra i maj 1995.
          </note>
          <note n="b9723e90">
            Herr talman! Så länge konflikten kvarstår och innan folkomröstningen
            genomförts bör Sverige avstå från att ge bistånd till Marocko.
          </note>
          <note n="7252091a">
            Anf. 109 URBAN AHLIN (s)
          </note>
          <note n="3b6965b2">
            Herr talman! Under senare år har folk över delar av världen befriats
            från förtryck och diktaturer. Vad vi kanske mest kommer att tänka
            på är Sydafrika,
          </note>
          <note n="19189a26">
            Central- och Östeuropa. Men allt är inte lika glädjande. Jag
            vill i mitt anförande särskilt belysa två områden. Det är Turkiet
            och Östtimor.
          </note>
          <note n="578a05a4">
            Jag hade förmånen att för riksdagens räkning bevaka den uppmärksammade
            rättegången mot de turkiska parlamentsledamöterna från partiet
            DEP. De var anklagade för att ha brutit mot de gammalmodiga separatistlagarna.
            Flera av dem riskerade dödsstraff.
          </note>
          <note n="f4433b86">
            Så illa blev nu inte utslaget, utan de flesta dömdes till
          </note>
          <note n="c88196c9">
            15 års fängelse - ett straff som visar att Turkiet har en mycket
            lång väg att vandra tills landet uppfyller alla de internationella
            konventioner om mänskliga rättigheter, yttrandefrihet m.m. som
            man har ratificerat.
          </note>
          <note n="bb76d2a4">
            Herr talman! Som ny ledamot av riksdagen kände jag en stolthet
            över att tillhöra ett parlament som på ett så aktivt och konkret
            sätt visade att man bryr sig om vad som händer i världen.
          </note>
          <note n="3026cbd7">
            Turkiet har en mycket svår situation såväl inrikespolitiskt som
            utrikespolitiskt. Man har problem med en galopperande inflation
            och en svårartad ekonomisk tillbakagång samtidigt som de etablerade
            partierna fått en rad korruptionsaffärer på halsen. Allt detta
            har naturligtvis utnyttjats av fundamentalistiska krafter, vilket
            inte minst visade sig i kommunalvalen både i
          </note>
          <note n="af94ba6f">
            Istanbul och Ankara.
          </note>
          <note n="89bf4461">
            En stor del av problemen sammanhänger med regeringens allvarliga
            kränkningar av de mänskliga rättigheterna. Över 2 000 byar har
            förstörts i sydöstra
          </note>
          <note n="6de29c30">
            Turkiet. Mer än 300 000 militärer har som enda uppgift att krossa
            PKK. Självklart har ett land rätt att försvara sig mot en terroristorganisation.
            Men ett land som anser sig vara demokratiskt har inte rätten att
            i skydd av detta förgripa sig mot de mänskliga rättigheterna,
            något som bl.a. Amnesty International har visat ett otal exempel
            på.
          </note>
          <note n="b8f51a48">
            Den turkiska militärens hårda nypor är kontraproduktiva, dels
            för att den enorma militära insatsen raserar statsfinanserna,
            dels för att kurderna i sydöstra
          </note>
          <note n="83eaae00">
            Turkiet pressas att ta ställning för eller emot PKK. På samma
            sätt pressas kurderna av PKK till ett ställningstagande. Hur än
            byborna vänder sig har de en fiende. Mottot för både militären
            och PKK verkar vara Den som inte är med är emot och skall därmed
            likvideras.
          </note>
          <note n="3d08a8f3">
            Det är inte svårt att förstå att det kommer att ta mycket lång
            tid innan såren läks av de övergrepp på mänskliga rättigheter
            som gjorts från båda sidor. Det måste till en politisk lösning
            och inte en militär. Vapenvila, samtal och medling måste ersätta
            den terror som befolkningen utsätts för. Sverige måste i olika
            internationella sammanhang visa att man sätter press på Turkiet
            att efterleva de konventioner landet skrivit under och sagt sig
            vara berett att följa.
          </note>
          <note n="3c29341b">
            Herr talman! När det gäller Östtimor såg det i slutet av förra
            året litet ljusare ut än på mycket länge.
          </note>
          <note n="5ba91a6b">
            Under FN:s generalsekreterare Boutros Boutros Ghalis överinseende
            enades Portugals och Indonesiens utrikesministrar om att östtimoreser
            som var för ett fritt och oberoende Östtimor skulle få vara med
            i samtalen om territoriets framtid. Detta sågs allmänt som ett
            litet men ändå glädjande steg åt rätt håll.
          </note>
          <note n="dbe22d1e">
            Fiaskot vid APEC-mötet, USA:s påtryckningar om mänskliga rättigheter,
            EU-parlamentets hårda resolution den 17 november samt Portugals
            klagan till Internationella domstolen om Indonesiens rätt att
            sluta avtal som gäller det annekterade territoriet tvingade, enligt
            den gängse uppfattningen, Indonesien att visa en mer öppen och
            samtalsbenägen attityd. Dessutom hade FN:s specielle rapportör
            Ndiaye krävt en ny och oberoende utredning om Santa-Cruz-massakern.
          </note>
          <note n="159a2fb9">
            Men sedan januari i år har det skett en dramatisk ökning av terrorn
            i Östtimor. Militära husrannsakningar och militärt förtryck har
            dessutom kompletterats med något helt nytt för området: dödsskvadroner
          </note>
          <note n="76832837">
            - s.k. Ninjas. Tyvärr är det inte maskerade leksakssköldpaddor
            det handlar om, utan om maskerade soldater som av militären får
            litet extra pengar för att under nattliga räder sätta skräck i
            lokalbefolkningen.
          </note>
          <note n="a02d8d53">
            Jag har svårt att tänka mig något mer lumpet. I skydd av maskerade
            gangstergäng bryter den indonesiska militären mot de mest elementära
            mänskliga rättigheterna.
          </note>
          <note n="d4841379">
            Sverige bör snarast uttala att man förväntar sig ett resolut
            ingripande från civila myndigheter i Indonesien för att få stopp
            på den terror som östtimoreserna utsätts för av dessa Ninjas.
          </note>
          <note n="aa0c10cb">
            FN har aldrig godkänt Indonesiens annektering av
          </note>
          <note n="ea9d1d2f">
            Östtimor. FN:s generalsekreterare har sedan länge ett uppdrag
            att finna en lösning på Östtimorproblematiken. Sverige måste stå
            fast i sin övertygelse att Östtimors framtid måste få avgöras
            av Östtimoreserna själva i en folkomröstning och i FN verka för
            att den specielle rapportören Ndiayes rekommendationer vad gäller
            Indonesien genomförs.
          </note>
          <note n="06c3b1e9">
            Anf. 110 JUAN FONSECA (s)
          </note>
          <note n="eb0b8ced">
            Herr talman! Under de senaste åren har colombianerna upplevt
            mer våld än människor i andra länder i världen. Under 1980-talet
            ökade för varje år antalet människor som dog av våldet. 1992 hade
            våldet i
          </note>
          <note n="f031a51c">
            Colombia skördat över 28 000 människors liv. Detta innebär 85,5
            döda på grund av våldet per 100 000
          </note>
          <note n="b158fd6c">
            invånare. Det skall sägas att man beräknar att det i
          </note>
          <note n="64c724ba">
            Colombia finns ca 33 miljoner invånare.
          </note>
          <note n="d244bd2f">
            I detta sammanhang måste man förklara att våldet i Colombia utövas
            av många och av olika skäl. Enligt colombianska statistiker har
            mellan 10 och 15 % av dessa 28 000 dödats på grund av politiskt
            våld. Av dessa dåd är det mellan 40 och 50 % som utövas av militärer
            och poliser som agerar på egen hand.
          </note>
          <note n="d4254270">
            1992 dödades 63 personer som var medlemmar i liberalpartiet,
            39 från det konservativa partiet och 182
          </note>
          <note n="fe34db0a">
            från vänsterpartier. Utöver dessa dödades ca 1 200
          </note>
          <note n="1cafa117">
            personer i direkta beväpnade konfrontationer mellan regeringsstyrkor
            och olika gerillagrupper. Många andra människor dödades av den
            undre världen och kokainkartellerna.
          </note>
          <note n="8aa33fd2">
            För att kunna förstå utvecklingen i Colombia måste man gå tillbaks
            till landets historia. Detta kräver mer än sex minuter. Det man
            kan säga är att våldet i Colombia i huvudsak är en produkt av
            sociala faktorer som enorma klasskillnader, fattigdom osv.
          </note>
          <note n="118f5de3">
            Vem som helst kan förstå att det som alla colombianer mest av
            allt önskar sig i dag är att kunna leva i fred.
          </note>
          <note n="ddb1213e">
            Även om situationen i Colombia är komplicerad kan man inte tala
            om att det pågår inbördeskrig om man studerar våldets karaktär.
            Det politiska våldet rör sig om konfrontationer mellan regeringstrupper
            och beväpnade gerillagrupper, begränsade till vissa delar av landet.
          </note>
          <note n="097f9e1e">
            Olika colombianska regeringar och gerillagrupper har gjort upprepade
            försök att uppnå en politiskt framförhandlad lösning av konflikten.
            Det är allmänt känt att den föregående regeringen träffade en
            fredsöverenskommelse med grupper som M-19, PRT
          </note>
          <note n="a2662941">
            och den indianska rörelsen Quintin Lame.
          </note>
          <note n="0a0c00df">
            Alla dessa deltar i dag i det civila livet och det politiska
            arbetet i Colombia. Dessa uppgörelser har inte nåtts helt utan
            problem. Några av gruppernas medlemmar har förlorat sina liv efter
            överenskommelsen.
          </note>
          <note n="6dcdd9c1">
            Det finns fortfarande andra gerillagrupper som ännu inte har
            träffat politiska fredsuppgörelser med regeringen. Presidenten
            Ernesto Samper Pizano har deklarerat att han kommer att priorietera
            arbetet för att uppnå fredsuppgörelser med resterande gerillagrupper.
            Samper Pizano har utsett Carlos Holmes
          </note>
          <note n="2bb9110d">
            Trujillo som högste fredskommissionär, och denne har arbetat
            med att undersöka villkoren för en fredsprocess. Han har till
            regeringen lämnat en rapport där han säger att förutsättningarna
            för fred och samtal med gerillagrupperna är goda.
          </note>
          <note n="5b985ba1">
            Utan att sluta att vara kritisk mot regeringen och myndigheterna
            i Colombia eller frångå kraven på respekt för de mänskliga rättigheterna
            är det viktigt att vi här hemma förstår viljan hos presidenten
            Samper
          </note>
          <note n="881213ec">
            Pizano att uppnå fred i Colombia. En del framsteg har redan gjorts,
            och det colombianska parlamentet har redan godkänt Genèvekonventionen
            av 1946 beträffande internationell humanitär rätt. Regeringen
            har också erbjudit, eller kommer att erbjuda, Amnesty
          </note>
          <note n="c98e6ad6">
            International att upprätta ett kontor i Bogotá.
          </note>
          <note n="d36759df">
            Herr talman! Vi bör från Sveriges riksdag noga följa utvecklingen
            i Colombia. Vi bör också aktivt uppmuntra och stödja fredsprocessen.
            Detta behöver inte innebära att den svenska riksdagen och regeringen
            inte skall framföra kritiska synpunkter om sådana skulle behöva
            framföras. Sveriges inställning till Colombia bör vara konstruktiv,
            och genom kontakter med den colombianska regeringen och andra
            politiska krafter bör vi söka möjligheter att stödja och hjälpa
            till i fredsprocessen. Vi kan erbjuda samarbete för att överkomma
            problem med våldet och de mänskliga rättigheterna, men också direkta
            biståndsprojekt som syftar till att hjälpa Colombia att utveckla
            sociala reformer som också har direkt eller indirekt beröring
            med möjligheterna att uppnå fred.
          </note>
          <note n="d1bc4f65">
            Tack för ordet!
          </note>
          <note n="3215378e">
            Anf. 111 SIV HOLMA (v)
          </note>
          <note n="74b22c7a">
            Herr talman! Från Colombia går vi till norra delen av vårt jordklot.
            Jag tänker prata om Barentsregionen.
          </note>
          <note n="da796601">
            Barentsregionen inrymmer både löften och hot.
          </note>
          <note n="d6bda7ea">
            Sovjetunionens fall reste förhoppningar om militär nedrustning
            och nya möjligheter till samarbete mellan folken i denna Europas
            nordligaste region. Den gamla hotbilden har ännu inte helt försvunnit.
          </note>
          <note n="07dc29d7">
            Det har funnits motsättningar långt före den bolsjevikiska revolutionen.
            Motsättningarna på Storkalotten har sin grund i de ekonomiska
            intressen som finns representerade inom denna region. Fortfarande
            finns problemet att Kolahalvöns strategiska betydelse ökar om
            de ryska möjligheterna att nå Atlanten begränsas i Östersjön.
          </note>
          <note n="7ecffe7a">
            Vissa ryska förband, som tidigare varit placerade i
          </note>
          <note n="f0be9345">
            Centraleuropa, har flyttats till Kolahalvön, vilket får anses
            som uttryck för Rysslands sätt att värna sina stormaktsintressen
            - samma stormaktsintressen som också manifesterats i det nu pågående
            kriget i Tjetjenien.
          </note>
          <note n="a005ea8f">
            För att minska hoten som finns handlar det om att utveckla folkens
            samarbete. Människorna är den största resursen. Barentsregionen
            är rik på naturtillgångar men glest befolkad, och det är långt
            till marknaderna i söder. Historiskt har förbindelserna mellan
            folken varit intensiv, och den har gått i östvästlig riktning.
            Dagens situation, med kommunikationerna i nordsydlig riktning,
            är något som kommit de senaste århundradena. I den gemensamma
            historien finns möjligheter att skapa ett samarbete på nordkalottbornas
            villkor.
          </note>
          <note n="86431042">
            För att utbyte skall kunna utvecklas måste man skapa en hållbar
            infrastruktur. Det handlar om inspirerande livsmiljöer för människorna.
            Förutom järnvägar, vägar, tele- och datakommunikationer måste
            man också stärka den sociala och kulturella infrastrukturen. Eftersom
            regionen kännetecknas av ett relativt sett mansdominerat näringsliv
            är det av största vikt att skapa förutsättningar för kvinnors
            liv, arbete och utbildning, så att denna del av Europa förblir
            en befolkad och vital region. Det är en utveckling som är nödvändig
            för att demokratin skall förstärkas.
          </note>
          <note n="e90c03e2">
            Handelsutbytet som nu utvecklas måste karakteriseras av ömsesidighet
            och utvecklas till ett allsidigt näringsliv - framför allt på
            den ryska sidan. Det måste vara ett gemensamt ansvar. I annat
            fall riskerar Rysslands rika naturtillgångar att exploateras av
            västkapital som präglas av en kortsiktig jakt på billiga råvaror
            och fortsatt nonchalans mot den känsliga arktiska miljön.
          </note>
          <note n="9da46667">
            Västlig politik får inte heller ta ryska finansintressens villighet
            att medverka som intäkt för att exploateringen sker utifrån ett
            allryskt intresse. Den ryska centralmakten betraktar Kolahalvön
            som en viktig tillgång för hela Ryssland med tanke på de isfria
            hamnarna och naturtillgångar som mineraler, olja, gas och fisk.
            Ökad osäkerhet om Rysslands kontroll över tillgångarna i Kaukasien
            kan öka det centralryska intresset för att säkerställa sina nationella
            tillgångar i
          </note>
          <note n="bb706284">
            Barentsregionen.
          </note>
          <note n="47e13121">
            Norge var initiativtagare till Barentssamarbetet, som också kopplats
            till EU:s intressen. En bakgrund till detta samarbete är att Norge
            inte delar Rysslands uppfattningar i vissa frågor som gäller gränsdragning,
            oljeutvinning och fiske.
          </note>
          <note n="9f281c78">
            Ryssland kommer under överskådlig tid att stå utanför EU. Det
            norska valet att också stå utanför EU
          </note>
          <note n="07f40471">
            har lett till att en lång yttre gräns för EU skär igenom
          </note>
          <note n="bf0c32b4">
            Barentsregionen. Den svenska regeringen måste bevaka att Barentssamarbetet
            inte skadas av den nya gränssituationen. Vi måste vara medvetna
            om att EU:s växande intresse för Barents sker utifrån EU:s eget
            ekonomiska intresse för regionens råvaror tillsammans med ambitioner
            att bli en makt att räkna med i världspolitiken.
          </note>
          <note n="11987196">
            För Vänsterpartiet är utgångspunkten den motsatta. Vi vill bygga
            samarbetet i första hand utifrån den lokala befolkningens och
            regionens behov. Vi vill ha ett regionsamarbete mellan de deltagande
            nationerna.
          </note>
          <note n="2f278242">
            Det ger de bästa möjligheterna att utveckla ett mellanfolkligt
            samarbete som stärker sammanhållningen.
          </note>
          <note n="cd711830">
            Därmed minskas risken för framtida konflikter.
          </note>
          <note n="24396af8">
            I samarbetet ingår att ta hänsyn till urbefolkningens intressen.
            Det är absolut nödvändigt att hörsamma samernas krav på hur detta
            samarbete skall bedrivas.
          </note>
          <note n="2bf04888">
            Världen känner till många exempel på hur exploateringar av utkantsområden
            lett till ökad miljöförstöring, stora sociala problem bland lokal-
            och urbefolkning och att traditionella näringar och kulturer slagits
            ut.
          </note>
          <note n="af4479c6">
            De miljöföroreningar som sprids från Murmanskregionen drabbar
            givetvis i första hand den egna befolkningen, men påverkar också
            grannländerna.
          </note>
          <note n="de4b020d">
            Miljöproblemen är för ryssarna ett problem bland flera. Fattigdom
            och maffians utbredning är lika allvarliga för deras dagliga liv
            som dålig miljö. Då
          </note>
          <note n="0658bcb7">
            Ryssland dessutom har flera områden som är betydligt värre nedsmutsade
            än Kolaområdet kan man inte räkna med att Kola kommer i första
            hand i Rysslands nationella miljöprogram. Här behövs därför kraftfulla
            internationella insatser för att reducera miljöutsläppen. Det
            räcker inte med att hänvisa till EU:s fonder.
          </note>
          <note n="086fd0e5">
            Det behövs ett globalt finansieringssamarbete där
          </note>
          <note n="af649ef8">
            Sveriges regering kan ta initiativ.
          </note>
          <note n="a9d9416f">
            Anf. 112 BIRGITTA GIDBLOM (s)
          </note>
          <note n="d8f53a47">
            Herr talman! Jag tänker också prata om Barentsregionen och miljöproblemen
            på Kolahalvön. Barentsregionen består av norra Sverige, Finland,
            Norge och Ryssland.
          </note>
          <note n="e26168cb">
            För Norrbottens befolkning är Kolahalvön av stort intresse. De
            flesta städer och större samhällen har en vänort på Kola. Många
            av oss har personliga kontakter där. Därför känns det extra angeläget
            att ägna de nordvästra delarna av Ryssland uppmärksamhet.
          </note>
          <note n="14ad5567">
            Landet har många problem. Det är både ekonomiskt och politiskt
            instabilt, och vi vet inte vilka konsekvenser det kan få. Den
            ökade öppenheten mellan öst och väst blottlägger de stora skillnader
            som råder i levnadsstandard. Många människor söker sätt att fly
            från svåra levnadsförhållanden och risken finns att det uppstår
            en okontrollerad folkvandring västerut, som vi inte har tillräcklig
            beredskap för.
          </note>
          <note n="9401ff5c">
            Det militära komplexet i Murmanskområdet, med världens största
            koncentration av kärnreaktorer, är också ett viktigt inslag. Det
            finns 150 atomdrivna militärfartyg i den norra flottan, de flesta
            med 2 kärnreaktorer ombord. 50 av dessa är redan utfasade, men
            bara på ett fåtal har det använda och mycket radioaktiva kärnbränslet
            tagit ur reaktorerna. Det finns 8
          </note>
          <note n="2faa6205">
            atomdrivna isbrytare som inte har någon lagringsmöjlighet för
            sitt atomavfall. Det lagras därför ombord på fartygen som ligger
            vid hamn mitt i stora befolkningskoncentrationer.
          </note>
          <note n="bcc9d575">
            Herr talman! Här kommer vi in på miljön, som är ett av de största
            problemen. På Kolahalvön finns kärnkraftverket Polyarny Zory.
            Det är omodernt och instabilt. Säkerheten är dålig. Både 1993
            och 1994
          </note>
          <note n="93c6b706">
            har det varit nära att Polyarny Zory drabbats av kärnkraftsolyckor.
            Vid en härdsmälta skulle det ta cirka fyra timmar innan det radioaktiva
            avfallet når Norrbotten.
          </note>
          <note n="9d09a23a">
            För att åskådliggöra avståndet från Norrbotten till
          </note>
          <note n="13f8d88e">
            Kolahalvön kan vi tänka oss en cirkel med mittpunkten i Gällivare.
            Avståndet fågelvägen till Polyarny
          </note>
          <note n="8d81eb00">
            Zory är då ca 50 mil. Drar vi radien norrut hamnar vi strax norr
            om Nordkap och söderut i Härnösand.
          </note>
          <note n="bffa509d">
            Avståndet från gränsen till Finland är ca 40 mil.
          </note>
          <note n="6a77eeaf">
            Jämförelsevis kan vi notera att det är 50 mil mellan Stockholm
            och Malmö och 40 mil mellan Stockholm och Göteborg.
          </note>
          <note n="7abdba09">
            Jag säger detta för att alla skall inse att Kolahalvön inte är
            en avlägsen plats. Den ligger mycket nära oss.
          </note>
          <note n="2f0e3fc0">
            Ryssland har även dumpat atomavfall och hela reaktorer på flera
            platser i Barents hav. Under en lång period har ryssarna även
            dumpat atomavfall i Karahavet. Den havererade och skadade atomubåten
          </note>
          <note n="51eafcc3">
            Komsomlets ligger också på havsbotten vid Björnön.
          </note>
          <note n="72972a12">
            Det är inte bara kärnkraften som hotar miljön. På
          </note>
          <note n="712ea1d6">
            Kolahalvön finns stora nickelverk, bl.a. ett i staden
          </note>
          <note n="a23e1754">
            Nikel, nära gränsen till Norge. Dessa nickelverk släpper årligen
            ut 300 000 ton svavel, koppar och nickel.
          </note>
          <note n="074d9e58">
            Detta har lett till att ett område på ca 5 000 km²
          </note>
          <note n="c76f7b4a">
            helt saknar vegetation. Att se de döda träden på de oändliga
            vidderna är beklämmande. ödelandskapet sprider sig med oroväckande
            hastighet.
          </note>
          <note n="42453e97">
            Vi kan i dag inte förutspå alla biverkningar föroreningarna leder
            till, men vi vet att 90 % av barnen vid nickelverken lider av
            luftrörsinfektioner och andra sjukdomar samt att medellivslängden
            bland befolkningen inte är mer än 40 år.
          </note>
          <note n="c5a5e460">
            Ryssland saknar ekonomiska möjligheter att bygga reningsanläggningar
            och de nordiska länderna har inte själva nog med resurser för
            att hjälpa Ryssland. Därför är det bra att de ryska miljöproblemen
            nu har blivit EU:s angelägenhet. Men kostnaderna är stora.
          </note>
          <note n="e3f2c465">
            Det behövs miljardbelopp för att rena nickelverken.
          </note>
          <note n="3864a52c">
            I en norsk rapport beräknas också kostnaden för att hugga upp
            de 90 ubåtar som beräknas vara skrotfärdiga 1998 till 18 miljarder
            kronor.
          </note>
          <note n="406bf1b2">
            I tillägg kommer utgifterna för att bygga anläggningar för att
            ta emot, behandla och lagra atomavfallet. Det behövs därför en
            internationell uppbackning med kunskap, teknik och kapital.
          </note>
          <note n="e6afecb7">
            Herr talman! Barentsregionen är också viktig ur andra synpunkter.
            Barentshavet är Europas fiskrikaste hav. I regionen finns stora
            gas- och oljefyndigheter, mineralförekomster samt stora och rika
            skogsarealer.
          </note>
          <note n="eed08171">
            Den ekonomiska potentialen kan visa sig vara mycket god och skulle,
            om den går att utveckla, medföra ett uppsving för hela regionen.
          </note>
          <note n="fa6eff67">
            Infrastrukturen är outvecklad. Mellan Norrbotten och Kolahalvön
            finns för närvarande varken reguljärt flyg eller järnväg. Under
            mars månad kommer dock en flygförbindelse att öppnas mellan Luleå
            och Kolahalvön, vilket är positivt.
          </note>
          <note n="f4fadf57">
            Järnvägen som transportsystem är också mycket viktig för Barentsregionens
            utveckling. Dels därför att det på den ryska sidan är det helt
            dominerande landtransportsystemet, dels därför att avstånden är
            stora och väl lämpade för järnvägstransporter.
          </note>
          <note n="54268a1f">
            Även i norra Sverige och Finland, med liknande typ av basindustrier,
            har ett väl utbyggt järnvägssystem avgörande betydelse. De tre
            bilvägar som finns mellan Norrbotten och Kolahalvön är alla i
            uselt skick, två är dessutom långa omvägar. En nödvändig förutsättning
            för ett forsatt bra samarbete är därför en utveckling av Barentsregionens
            kommunikationssystem.
          </note>
          <note n="49258a84">
            Herr talman! Med detta vill jag göra riksdagen medveten om Barentsregionens
            problem men också dess möjligheter.
          </note>
          <note n="4c2666d2">
            Den utrikespolitiska debatten var härmed avslutad.
          </note>
          <note n="415b2a16">
            2 § Utökning av antalet suppleanter i näringsutskottet
          </note>
          <note n="889b84bb">
            Valberedningen hade, enligt ett till kammaren inkommet protokollsutdrag,
            på begäran av Socialdemokratiska riksdagsgruppen tillstyrkt att
            antalet suppleanter i näringsutskottet skulle utökas från 22 till
            23.
          </note>
          <note n="1d80b688">
            Kammaren biföll dessa utökningar.
          </note>
          <note n="9b2aa962">
            3 § Val av extra suppleant i näringsutskottet
          </note>
          <note n="b72264cc">
            Företogs val av extra suppleant i näringsutskottet.
          </note>
          <note n="acc96109">
            Kammaren valde i enligthet med valberedningens förslag till
          </note>
          <note n="145d558c">
            suppleant i näringsutskottet
          </note>
          <note n="130cf3eb">
            Leo Persson (s)
          </note>
          <note n="dd339235">
            4 § Hänvisning av ärenden till utskott
          </note>
          <note n="7ed38f8a">
            Föredrogs och hänvisades
          </note>
          <note n="56393e8b">
            Propositioner
          </note>
          <note n="cc6c18cc">
            1994/95:157 till utbildningsutskottet
          </note>
          <note n="e6982d8b">
            1994/95:158 till arbetsmarknadsutskottet
          </note>
          <note n="9b36eefb">
            1994/95:171 till skatteutskottet
          </note>
          <note n="cbe01566">
            Redogörelse
          </note>
          <note n="95241fef">
            1994/95:RB1 till finansutskottet
          </note>
          <note n="cdc3bd6d">
            Beslut om samlad votering
          </note>
          <note n="3ea2bb98">
            På förslag av förste vice talmannen medgav kammaren att samtliga
            ärenden på dagens föredragningslista fick avgöras i ett sammanhang
            efter avslutad debatt.
          </note>
          <note n="428718cd">
            5 § Stöd för nyanställningar
          </note>
          <note n="b946676e">
            Föredrogs
          </note>
          <note n="7c3a4ff3">
            Arbetsmarknadsutskottets betänkande 1994/95:AU8
          </note>
          <note n="b63795d9">
            Stöd för nyanställningar (prop.1994/95:137)
          </note>
          <note n="5177af8e">
            Kammaren biföll utskottets hemställan att ärendet fick avgöras
            efter endast en bordläggning.
          </note>
          <note n="d0a0afd7">
            Anf. 113 KENT OLSSON (m)
          </note>
          <note n="fc27e6c3">
            Herr talman! Det finns i dag en person som troligen är nöjd.
            Det är arbetsmarknadsminister Anders
          </note>
          <note n="87239dda">
            Sundström, som kanske kan se ett slut på RAS-
          </note>
          <note n="4649b06d">
            debatten. Han är nöjd med att förslaget med Miljöpartiets hjälp
            med stor sannolikhet med går igenom.
          </note>
          <note n="29563b4a">
            Tyvärr är han inte närvarande i dag vid debatten, vilket han
            väl borde vara. Men jag kan faktiskt förstå honom. Sällan eller
            aldrig har väl en proposition blivit så nedsablad som denna. Man
            frågar sig: Vem vill egentligen ha RAS, förutom Anders Sundström?
          </note>
          <note n="7a0d21ea">
            Det kommer kritik från Byggentreprenörerna, där man säger:"Det
            föreslagna stödet kommer om det genomförs i bryggbranschen
          </note>
          <note n="d53b4b3d">
            - inte att leda till att antalet anställningar ökar
          </note>
          <note n="2f7e2d52">
            - inte att leda till att den övertid, som i dagsläget är helt
            negligerbar, minskar
          </note>
          <note n="8235f0da">
            - inte att sänka kostnaderna i byggbranschen och därmed motverka
            tendenser till inflation.
          </note>
          <note n="11b73e87">
            De mål med stödet som departementet anger kommer alltså inte
            att nås i byggbranschen. Effekterna blir i stället att seriösa,
            framför allt mindre företag, kommer att missgynnas i konkurrens
            med nyetablerade företag. Många kommer att riskera att helt slås
            ut genom att nya företag kommer att kunna konkurrera på helt andra
            villkor."
          </note>
          <note n="b88f596f">
            Jag går vidare till vad man säger från Målarmästarnas Riksförening
            och Svenska Målareförbundet. De säger:"Det kan bara skapa obalans
            och osund konkurrens mellan företag. Så länge efterfrågan på företagens
            tjänster inte ökar kommer anställningsstödet att innebära att
            för varje nyanställning som görs med hjälp av RAS, kommer någon
            i ett annat måleriföretag att mista sin anställning.
          </note>
          <note n="ef9280d6">
            Arbetsmarknadspolitiska stödåtgärder måste konstrueras på ett
            sådant sätt att de inte slår ut väl fungerande företag".
          </note>
          <note n="f4d18f96">
            Jag kan fortsätta med vad man säger från Sveriges
          </note>
          <note n="bfa77309">
            Frisörföretagare. De säger följande:"Vår bedömning är den att
            dylika bidrag bara ytterligare förvärrar klimatet för frisörföretagandet.
          </note>
          <note n="25bbced4">
            Frisörbranschen är exceptionellt arbetskraftsintensiv där lönekostnaden
            till mycket övervägande del påverkar prisnivån".
          </note>
          <note n="6f4c7d27">
            Från Installatörerna säger man:"Höga övertidsuttag är inte ett
            problem i våra branscher. Brist på efterfrågan är vårt problem.
            Nyanställningar i vår bransch kan inte stimuleras med sänkta arbetsgivaravgifter
            till vissa enskilda företag. Det kan bara skapa obalans och osund
            konkurrens mellan företag. Så länge efterfrågan på företagens
            tjänster inte ökar kommer anställningsstödet därför att innebära
            att för varje nyanställning som görs med hjälp av RAS, kommer
            någon i ett annat installationsföretag att mista sin anställning".
          </note>
          <note n="f150621a">
            Rent allmänt kan konstateras att förutom de jag har nämnt är
            företagarna emot stödet, SAF är emot det och LO är emot det. De
            enda som ser något plus i detta förutom arbetsmarknadsministern
            är TCO.
          </note>
          <note n="f85fde4a">
            Kooperationens Förhandlingsorganisation säger:"Den av regeringen,
            efter uppgörelsen med miljöpartiet, föreslagna utformningen av
            riktat anställningsstöd, RAS, bygger på att företag med 500 anställda
            eller fler skall undantas från möjligheten att erhålla stödet.
            Med den utformningen är förslaget inte konkurrensneutralt. Det
            kan även ifrågasättas om inte förslaget står i strid med EG:s
            principer om fri konkurrens. - - - Förslaget, i dess nuvarande
            utformning, kommer därför att missgynna kooperativ detaljhandel".
          </note>
          <note n="a3374af5">
            Låt mig ta ett sista citat. Det är från gårdagens
          </note>
          <note n="2ba5edd1">
            Dagens Nyheter, där sju skribenter av olika politisk åskådning
            skriver följande:"Vi, akademiskt verksamma arbetsmarknadsekonomer
            (med varierande politisk hemvist), känner emellertid stor tveksamhet
            om att så är fallet med regeringens förslag om det riktade anställningsstödet
            (RAS). - - - Vi ser stora problem med detta förslag. En rad studier
            i olika länder (som just sammanfattas i en rapport av Dominique
            Anxo till EFA, som är arbetsmarknadsdepartementets egen expertgrupp)
            visar nämligen att nettoeffekterna på sysselsättningen av likartade
            stöd är mycket små.
          </note>
          <note n="8dec24bd">
            Huvuddelen av bidragen förefaller gå till att subventionera sådana
            anställningar som ändå skulle ha kommit till stånd. Detta gäller
            naturligtvis särskilt i en konjunkturuppgång av det slag vi nu
            har.
          </note>
          <note n="fc7abd9d">
            Vi menar därför att det inte kan vara försvarbart att i nuvarande
            statsfinansiella läge spendera kanske bortåt 5 miljarder kronor
            på ett anställningsstöd i denna form. - - - Problemet med regeringens
            förslag är att det är alltför generellt: ett stöd riktat mot dem
            med enbart några månaders arbetslöshetstid riskerar att placera
            de långtidsarbetslösa längst bak i kön av arbetssökande. - - -
            Vi menar därför att riksdagen bör ompröva förslaget om ett riktat
            anställningsstöd".
          </note>
          <note n="bfc6751d">
            Bland dessa skribenter finns även socialdemokratiska ekonomer.
          </note>
          <note n="1f8011de">
            Förslaget möter alltså en bedövande kritik. Regeringen väljer
            att ösa ut 7 miljarder, efter överenskommelse med Miljöpartiet
            devalverade till 5 miljarder, till något som ingen vill ha, varken
            företagarna eller facket.
          </note>
          <note n="02a5d56e">
            Det företagarna vill ha, och som man är säker på skapar arbetstillfällen,
            valde regeringen att ta bort.
          </note>
          <note n="ae110410">
            Provanställningen minskades från 12 till 6 månader.
          </note>
          <note n="fe7251de">
            Möjlighet till visstidsanställning minskades från 12
          </note>
          <note n="288f3416">
            till 6 månader. Fackligt veto årterinfördes, samt utantag från
            turordningsbestämmelserna togs tillbaka, och detta skedde mot
            företagarnas vilja. Arbetsgivaravgifter och skatter höjdes för
            företagen med 36 miljarder kronor genom beslut i höstas. Allt
            detta missgynnade företag och skapade verkligen inga arbetstillfällen
          </note>
          <note n="3db754eb">
            .
          </note>
          <note n="21614f13">
            Dessa beslut raserade för företagen i stället för att gynna dem.
          </note>
          <note n="733012bc">
            Men eftersom arbetslösheten trots högkonjunktur inte minskade
            speciellt mycket, satsade regeringen på att ett riktat anställningsstöd
            skulle ge mer jobb.
          </note>
          <note n="c9cab101">
            Återigen valde man fel väg. Först höjde man arbetsgivaravgiften
            för alla. Nu skall man sänka för några.
          </note>
          <note n="b900971c">
            Vad är vitsen med detta?
          </note>
          <note n="78de8435">
            Från moderat håll håller vi med om att det är bra att sänka arbetsgivaravgiften.
            Men det skall vara för alla. Men varför höjer man först för alla,
            för att sedan sänka för några? Socialdemokraterna måste bestämma
            sig. Tror man att sänkta arbetsgivaravgifter ger fler jobb eller
            inte?
          </note>
          <note n="e306d17c">
            Jag har tidigare visat hur nästan alla har kritiserat detta förslag,
            även Vänsterpartiet. De ville av partitaktiska skäl inte skriva
            ihop sig med de borgerliga partierna i en gemensam reservation.
          </note>
          <note n="bd3c7f1e">
            Förslaget skapar, som jag tidigare har sagt, osökt konkurrens
            mellan företag och är inte konkurrensneutralt. Enligt propositionen
            antog regeringen att stödet skulle ge 110 000 nya arbetstillfällen.
            AMS
          </note>
          <note n="bc5d83cf">
            generaldirektör beräknar att det kan ge 5 000 nya jobb. 5 000
            nya jobb för 5 miljarder kronor! Det innebär 1 miljon kronor per
            jobb. 1 miljon kronor av skattebetalarnas pengar per jobb!
          </note>
          <note n="d045886c">
            Ingvar Carlsson hänvisade i vintras till regeringens kommande
            sysselsättningspaket som historiskt. I detta avseende har han
            helt rätt. Aldrig tidigare har så dyra jobb skapats. Aldrig tidigare
            har arbetstillfällen kostat
          </note>
          <note n="03dad1ef">
            1 miljon kronor per styck. Detta är oansvarigt handlande med
            skattebetalarnas medel.
          </note>
          <note n="88dfc119">
            Dessa 5 miljarder kronor är inte heller finansierade i budgetpropositionen.
            Detta är mycket anmärkningsvärt och ansvarslöst och i landets
            ekonomiska situation helt oförsvarligt. Mot detta vanvettiga slöseri
            med statens pengar - som regeringen med stöd av
          </note>
          <note n="07132d94">
            Miljöpartiet ämnar genomdriva i dag, och som knappast ger några
            arbetstillfällen alls, arbetslösheten kommer fortfarande att vara
            mycket hög i det av Socialdemokraterna styrda Sverige - står vår
            politik för fler jobb. Det kan sammanfattas i sju punkter.
          </note>
          <note n="22cf5198">
            Vi säger att företagen måste kunna växa och fler företag etableras,
            bl.a. genom att avdragsrätt för riskkapital införs. Skattesystemet
            måste ge goda förutsättningar för arbete och företagande genom
            att skatterna sänks. Lönebildningen måste främja rekrytering av
            ny arbetskraft, men också karriär och arbetsbyte.
          </note>
          <note n="42c44e90">
            Arbetsmarknaden måste bli en verklig marknad. Dagens arbetsmarknadslagstiftning
            måste reformeras och generella möjligheter öppnas för enskilda
            anställningsavtal mellan företag och medarbetare. Socialförsäkringarna
            måste ändras så att de främjar arbete, men också för att medge
            ett nödvändigt skydd när rörligheten på arbetsmarknaden tilltar.
            Arbetslöshetsförsäkringen skall vara allmän. Utbildningen måste
            vara av hög kvalitet och därmed kunna fortgå under hela yrkeslivet
            med bl.a. hjälp av personliga utbildningskonton. Slutligen måste
            arbetsmarknadspolitikens effektivitet höjas bl.a. genom ersättningsregler
            som gör att ett aktivt arbetssökande främjas.
          </note>
          <note n="d8dc6f0e">
            Att Socialdemokraterna presenterar ett mycket dåligt förslag
            har visat sig många gånger. Men hur kan Miljöpartiet stödja förslaget?
            Det är en fråga som man ställer sig. Anledningen är enkel. Miljöpartiet
            är på väg att köpa hur dåliga förslag som helst, bara för att
            omslutas av att någon gång kunna hänvisa till att de har fått
            någonting skapat av deras politik. För att senare kunna få 2 miljarder
            kronor till allergisatsningar köper de ett förslag som jag är
            ganska övertygad om att Miljöpartiet tycker är dåligt.
          </note>
          <note n="a710ac5f">
            Sammanfattningsvis kan följande sägas. Förslaget är ett hastverk.
            Det är en dålig utvidgning som ligger till grund för förslaget.
            Det ger få arbetstillfällen. Det kostar oerhört mycket. Det är
            inte konkurrensneutralt, och det är ofinansierat.
          </note>
          <note n="2c3ad3ca">
            Med den här bakgrunden kan jag inte annat, herr talman, än yrka
            avslag på hemställan i betänkandet och bifall till reservation
            1.
          </note>
          <note n="ccbbced3">
            Anf. 114 ELVING ANDERSSON (c)
          </note>
          <note n="d00757f8">
            Herr talman! Det nu föreliggande förslaget om nyanställningsstöd
            är ett mycket märkligt aktstycke som är felaktigt från flera olika
            utgångspunkter. Det är ineffektivt, dyrt, ofinansierat, och det
            leder till en snedvriden konkurrenssituation.
          </note>
          <note n="1b60a160">
            Ineffektiviteten består i att pengarna i avgörande stor del går
            till nyanställningar som skulle ha kommit till stånd ändå, dvs.
            utan stödet. Det skall t.o.m. utgå retroaktivt. Nyanställningar
            som redan skett sedan snart två månader tillbaka skall nu i efterhand
            premieras. Enligt Arbetsmarknadsstyrelsen, AMS, som torde vara
            det organ som bäst kan beräkna vilket utfall ett sådant stöd kan
            ge, räknar med att det i bästa fall kan ge 5 000 nya jobb.
          </note>
          <note n="b4953c59">
            Kostnaden för kalaset, precis som Kent Olsson tidigare sade,
            beräknas uppgå till 5 miljarder kronor.
          </note>
          <note n="33c0b780">
            Det innebär minst 1 miljon kronor per nytt jobb. Det är i särklass
            den dyraste arbetsmarknadspolitiska åtgärden någonsin. Det skall
            jämföras med andra insatser, t.ex. starta-eget-bidrag, som genererar
            mer än ett arbetstillfälle per bidragsmottagare. Det fick vi veta
            i en rapport häromdagen. Det görs till en kostnad av mindre än
            50 000 kr per arbetstillfälle. Det kan jämföras med de 800 miljoner
            kronor som satsades extra under förra året på småföretags- och
            landsbygdsutveckling, där kostnaden för varje nytt arbetstillfälle
            landade på 60 000-70 000 kr.
          </note>
          <note n="c51aa827">
            Förslaget är också ofinansierat. Att i nuvarande samhällsekonomiska
            läge, där regeringen för att spara pengar föreslår att taket för
            bidrag till lönebidragsanställningar skall sänkas och ungdomar
            under 20 år skall slängas ut ur a-kassa, lägga fram ett förslag
            om 5
          </note>
          <note n="b5ec2a09">
            miljarder kronor i nya utgifter utan finansiering är oansvarigt.
            Men kanske kan vi i dag äntligen få ett besked från Johnny Ahlqvist
            hur finansieringen skall gå till. Det vore i så fall ett välkommet
            besked.
          </note>
          <note n="7e8aac6d">
            Att förslaget kan, om det genomförs, leda till en snedvriden
            konkurrenssituation beskrivs bäst i ett citat ur ett brev som
            jag har fått från Mats Forneheim på
          </note>
          <note n="8a9c8e39">
            Harald Svenssons Måleriaffär AB i Oskarshamn. Han skriver:
          </note>
          <note n="984b9bb5">
            "Under de 20 år jag har varit företagsledare har vi inte behövt
            säga upp någon medarbetare på grund av arbetsbrist. Trots stora
            variationer på efterfrågan mellan vinter- och sommarsäsongen har
            vi klarat jobben med olika insatser.
          </note>
          <note n="c47d4cfc">
            Genom detta lagförslag hamnar vårt och många andra seriösa företag
            inom byggbranschen i ett orimligt underläge. De företag som friställt
            sin personal minst fyra veckor under november och december
          </note>
          <note n="e3752b09">
            1994 kan nu ta tillbaks dessa och slipper då sociala kostnader.
            Vi som kämpat med låga priser för att hålla full sysselsättning,
            och i många fall lagt pengar på billiga arbeten för att personalen
            skall få behålla jobben, skall fortsättningsvis betala full social
            avgift.
          </note>
          <note n="0eed1084">
            Detta innebär att de som värnat om sina anställda inte har en
            chans att konkurrera mot dem som har sagt upp sin personal, och
            det består under hela året om jag har fattat förslaget rätt."
          </note>
          <note n="38af5c9b">
            När förslaget först presenterades gjorde samtliga oppositionspartier
            tummen ned. Därmed fanns det ingen majoritet i kammaren för att
            genomföra det hela. Men Miljöpartiet lät sig lockas av möjligheten
            att få komma in i värmen och bli stödparti åt regeringen.
          </note>
          <note n="125a61b3">
            Genom uppgörelsen mellan regeringen och Miljöpartiet blev förslaget
            ännu sämre ur konkurrensneutralitetssynpunkt. Med motiveringen
            att stödet inte skulle gå till vinstgivande exportföretag, sattes
            en gräns på 500 anställda för att företagen skall få stödet.
          </note>
          <note n="363694da">
            Det innebär t.ex. att ett starkt exportinriktat företag med 450
            anställda får stöd, medan ett hemmamarknadsinriktat företag med
            550 anställda inte får del av stödet. Var det detta som Miljöpartiet
            egentligen ville åstadkomma?
          </note>
          <note n="531b50c0">
            I uppgörelsen kom man också överens om att ett paket för allergisaneringar
            på 2 miljarder kronor skulle tas fram. Detta är ett mycket vällovligt
            syfte, eftersom problemet med allergier är mycket allvarligt och
            dessutom akut. Men konstruktionen av förslaget innebär en uppenbar
            risk för att det bara blir en tumme av de storstilade planerna.
            Bidraget skall nämligen utgå som ett 25-procentigt stöd för sådana
            saneringar.
          </note>
          <note n="5cc65e39">
            Det innebär att en medfinansiering på 6 miljarder kronor måste
            tas fram för att stödet skall kunna utnyttjas. Det är i första
            hand kommuner och landsting som skall svara för denna medfinansiering,
            och de har dess värre inte några 6 miljarder att ställa upp med.
          </note>
          <note n="535ab678">
            Förslaget har under behandlingen notifierats hos
          </note>
          <note n="dc88bd96">
            EU, och det har lett till underhandskontakter som har föranlett
            utskottsmajoriteten att göra ändringar i reglerna för hur stödet
            skall hanteras. Vi kan inte heller i det här beslutet bestämma
            när lagen skall träda i kraft, utan detta överlämnas till regeringen.
            Det är naturligtvis ett klart otillfredsställande förfaringssätt.
          </note>
          <note n="0bce228d">
            Vi har inte inför utskottsbehandlingen kunnat få några handlingar
            om EU:s syn på förslaget. Vi har fått en muntlig föredragning
            av representanter från departementet.
          </note>
          <note n="7b949b49">
            Jag har fått en uppgift - som inte har redovisats för utskottet
            - som säger att EU har invändningar på ytterligare punkter, nämligen
            mot kombinationen av nyanställningsstöd och rekryteringsstöd.
            Om så skulle vara fallet måste regeringen i sin författning ändra
            nivån på det utgående rekryteringsstödet för att tillgodose EU:s
            synpunkter. Jag har inte kunnat få denna uppgift helt bekräftad,
            herr talman, men jag har fått den från vad som brukar kallas en
            vanligtvis välunderrättad källa. Jag skulle därför vilja ställa
            frågan till utskottets ordförande, om han kan bekräfta eller dementera
            uppgiften om att EU har invändningar mot kombinationen av nyanställningsstöd
            och rekryteringsstöd.
          </note>
          <note n="d6b61caa">
            Herr talman! Förslaget om nyanställningsstöd förtjänar, enligt
            mitt förmenande, inget bättre öde än att kastas i papperskorgen.
          </note>
          <note n="238d0a57">
            Alla krafter måste i stället inriktas på att skapa riktiga jobb,
            framtidstro och investeringsvilja i näringslivet samt ge långsiktiga
            spelregler för företagen.
          </note>
          <note n="59bee89b">
            Det behövs ett bra klimat för små- och nyföretagande.
          </note>
          <note n="c2cc4d9a">
            Skatteväxling med en permanent sänkning av arbetsgivaravgifterna,
            särskilt riktad mot de mindre företagen, som skall finansieras
            med avgifter på miljöskadliga utsläpp och förbrukning av ändliga
            naturresurser, är en sådan åtgärd som snabbt kommer att ge nya
            jobb och samtidigt föra in miljöutvecklingen i rätta banor.
          </note>
          <note n="af235325">
            Vidare måste arbetsrätten anpassas till småföretagens förutsättningar.
            Bättre villkor för provanställningar och en allmän arbetslöshetsförsäkring
            som undviker ständig rundgång är andra åtgärder som måste till
            för att skapa nya jobb. Inte minst inom den s.k. gröna sektorn
            kan många nya jobb tillskapas.
          </note>
          <note n="43bde1b2">
            Herr talman! Jag yrkar bifall till reservation nr 1
          </note>
          <note n="d221cde3">
            till utskottets betänkande som innebär ett avslag på propositionen.
          </note>
          <note n="67089a9f">
            Anf. 115 ELVER JONSSON (fp)
          </note>
          <note n="9316c6c2">
            Herr talman! Sverige befinner sig i ett känsligt skede när det
            gäller situationen på arbetsmarknaden.
          </note>
          <note n="bcdbbdb7">
            Trots konjunkturuppgången i delar av ekonomin har vi en oerhört
            stor arbetslöshet och ett stort och växande budgetunderskott.
            De höga marknadsräntorna bromsar en förbättrad konjunktur. Räntebetalningarna
            på statsskulden tränger ut angelägna reformer, och investeringskapitalet
            blir alltför dyrt. De begränsade resurserna skulle behöva läggas
            på åtgärder som ökar tillväxt och i förlängningen bidrar till
            nya, riktiga jobb.
          </note>
          <note n="fc344f6d">
            Nervositeten i den socialdemokratiska regeringskretsen är i stigande,
            och det förslag som nu läggs fram för riksdagen, betitlat Stöd
            för nyanställningar, antyder att det är en desillusionerad regering
            som föreslår nästintill desperata åtgärder. Glömda är de yviga
            vallöftena om att ett regeringsskifte skulle lösa arbetslöshetskrisen.
            Borta är det preciserade talet från i somras, då man visste sig
            veta att man med socialdemokratisk politik detta år skulle vara
            under 5 % i arbetslöshet - närmare bestämt 4,9 %, som man talade
            om i vårmotionerna.
          </note>
          <note n="c5956cee">
            Men det blev inte så lätt. De djupa hjulspår som
          </note>
          <note n="10d7d02a">
            "arbetslöshetskärran" kördes ned i, i spåren av 80-
          </note>
          <note n="89fef4b5">
            talets vilda spekulationer på finans- och fastighetsmarknaden,
            har man ännu inte lyckats ta sig ur. Den arbetslöshet som sköt
            i höjden på hösten 1990, dvs.
          </note>
          <note n="be451f2f">
            ett år före förra regeringsskiftet, ledde till att arbetslöshetssiffrorna
            steg till, efter svenska förhållanden, oanade höjder. Uppgången
            bröts inte förrän under förra vintern, då insatser mot arbetslöshet
            började ge resultat. Självfallet kom den begynnande konjunkturuppgången
            också till hjälp. Men det var framför allt den förra regeringen,
            med dåvarande riksdagsmajoritet, som kunde underlätta för småföretag
            att anställa och behålla arbetskraft.
          </note>
          <note n="036a4daf">
            Nu påstår vi i vår folkpartimotion att nuvarande regering genom
            sin politik försvårar framväxten av nya jobb och att man gör det
            med en rad försämringar för företag men också i grunden för de
            anställda. De genomförda men försiktiga reformerna i arbetsrätten
            raseras, och den nya statliga obligatoriska a-kassan får inte
            finnas kvar längre.
          </note>
          <note n="633ecc26">
            Folkpartiets uppfattning är att den första frontlinjen mot arbetslösheten,
            nu som alltid, måste gå genom lönsamma företag kombinerat med
            en ambitiös arbetsmarknadspolitik. Detta har varit vår linje både
            i regeringsställning och i opposition, där vi fört fram förslag
            om nya grepp i arbetsmarknadspolitiken. När det gäller arbetsmarknadsåtgärder
            ligger vi relativt nära regeringens förslag, dock med ett viktigt
            undantag, herr talman.
          </note>
          <note n="7d7353fd">
            Vi yrkar avslag på den ofinansierade satsningen på
          </note>
          <note n="8d95691d">
            RAS, där vi anser det vara oförsvarligt att lägga 5
          </note>
          <note n="9422b4af">
            eller rent av 7 miljarder på åtgärder som har ett högst begränsat
            värde. Fortfarande vet vi inte hur den här stora utgiften skall
            betalas eller om det i vanlig ordning skall ske med motsvarande
            ökning av statlig upplåning. Med de negativa effekter som ett
            ökat tryck uppåt på räntorna innebär, lär det efter detta inte
            bli någon positiv effekt av nyanställningarna.
          </note>
          <note n="eb0b53e5">
            Vår skepsis från det att vi lämnade motionen kvarstår. Vi har
            haft uppvaktningar i utskottet från flera ledande företrädare
            för arbetsmarknadens parter, som avråder oss från att gå in för
            RAS. Kooperationens förhandlingsorganisation, KFO, har skrivit
            till oss och varnat för resultatet av regeringspropositionen.
            KFO ifrågasätter om förslaget står i strid med
          </note>
          <note n="175407e6">
            EG:s principer om fri konkurrens. Denna fråga var obesvarad också
            från regeringens sida, och man har nu efteråt begärt besked från
            EU:s handläggande organ - ett svar som inte förväntas komma förrän
            långt in i mars månad.
          </note>
          <note n="62a51dd7">
            De samverkande arbetsgivarorganisationerna -
          </note>
          <note n="838501a7">
            elektrikerna, plåtslagarna och VVS-entreprenörerna -
          </note>
          <note n="58e44868">
            varnar i sitt brev oss i arbetsmarknadsutskottet för att stödja
            RAS-förslaget. Man säger att anställningsstödet därför kommer
            att innebära, att för varje nyanställning som görs med hjälp av
            RAS kommer någon i ett annat installationsföretag att mista sin
            anställning. Man varnar också för att konkurrensen snedvrids.
            Även från fackligt håll, centralt och lokalt, har man avrått.
          </note>
          <note n="311ac28f">
            I gårdagens tidningar kunde vi läsa nya inlägg. I
          </note>
          <note n="d67b1fb6">
            Dagens Nyheter skrev sju framstående arbetsmarknadsekonomer och
            varnade för RAS. Skribenterna säger att de ser stora problem med
            detta förslag. De hänvisar till att studier i olika länder visar
            på att nettoeffekterna på sysselsättningen av likartat stöd är
            mycket små. Huvuddelen av bidragen förefaller gå till att subventionera
            anställningar som ändå skulle kommit till stånd. Man säger vidare
            att problemet
          </note>
          <note n="8114395f">
            "med regeringens förslag är att det är alltför generellt:
          </note>
          <note n="e8fb6596">
            ett stöd riktat mot dem med enbart några månaders arbetslöshetstid
            riskerar att placera de långtidsarbetslösa längst bak i kön".
          </note>
          <note n="1550c85e">
            I artikeln får Folkpartiet ett indirekt stöd för förslaget om
            att kraftigt stödja nyanställningar för de långtidsarbetslösa.
            Ekonomerna säger: "Det viktiga är förmodligen inte att snabbt
            påverka arbetslöshetens nivå utan att i första hand förändra dess
            sammansättning. På sikt bör det få betydande effekter också på
            arbetslöshetens omfattning. Vi tror att tiden är knapp.
          </note>
          <note n="ec2388b0">
            Om de långtidsarbetslösa inte snabbt får in en fot på den reguljära
            arbetsmarknaden under den pågående konjunkturuppgången, är risken
            överhängande att detta aldrig kommer att ske."
          </note>
          <note n="8548e8c9">
            Herr talman! Det har här i kammaren klagats över att arbetsmarknadsministern
            är frånvarande. Men han har ett sändebud här, och han har ju också
            varit en flitig skribent i dagspressen de senaste dagarna. Även
            i dag för han i Dagens Nyheter fram argument för sin proposition.
            I går skrev han i tidningen Dagen att regeringen nu gör allt som
            står i dess makt för att vi skall undvika den permanenta massarbetslöshet
            som
          </note>
          <note n="d0c4613b">
            Långtidsutredningen har varnat för. Sundström säger att risken
            att Sverige fastnar i massarbetslöshet är uppenbar och att vi
            riskerar att få betala ett mycket högt pris för arbetslösheten,
            både socialt och statsfinansiellt.
          </note>
          <note n="d5008033">
            Detta innebär att Anders Sundström har helt rätt i sin analys
            - hälsa honom det! Men minskningen av arbetslösheten - den började
            vända nedåt under den förra regeringens tid - håller nu på att
            komma av sig trots en kraftig konjunkturuppgång. Men självfallet
            har både arbetsmarknadsministern och regeringen en hög ambition
            att pressa ned arbetslösheten - det var ju det socialdemokraterna
            vann valet på.
          </note>
          <note n="d04437d6">
            Vad gör då regeringen? Enligt Anders Sundströms tidningsartikel
            i går skall arbetslösheten bekämpas med en flerstegsraket. Första
            raketsteget är, sade statsrådet, insatserna i ekonomisk-politiska
            propositionerna i november, och han gjorde en poäng av att det
            då fattades beslut om ungdomsintroduktion för långtidsarbetslösa
            ungdomar i åldern 20-24 år. Men, herr talman, den introduktionen
            håller ju på att bli en enda stor flopp! AMS-chefen deklarerade
            vid sitt besök hos oss att han känner stora bekymmer för att denna
            satsning kommer att gå helt snett. Intressant är också att arbetsmarknadsministern
            inte med ett ord nämnde de båda "återställare" som haft så ödesdigra
            konsekvenser när det gäller att begränsa nyanställningar.
          </note>
          <note n="5499b2f0">
            Det andra och viktigaste steget är programmet En nation i arbete,
            som presenterades i januari. I den boken berömmer sig regeringen
            av att nu satsa 42
          </note>
          <note n="1eb7f220">
            miljarder på sysselsättning och tillväxtfrämjande åtgärder. Slår
            man upp boken finner man att regeringen tycker att det har ljusnat
            för Sverige men ändå konstaterar att arbetslösheten kvarstår.
            Intressant är att regeringen tar sin utgångspunkt i 1990, då arbetslösheten
            under socialdemokratiskt styre sköt i höjden med katapultfart.
          </note>
          <note n="38c9f7eb">
            I boken finns förvisso många självklara men viktiga påpekanden.
            Ett sådant är att arbetslösheten har ett mycket högt pris, ekonomiskt
            och mänskligt-socialt.
          </note>
          <note n="0c1a329e">
            Jag är helt ense med regeringen om att detta är viktiga skäl
            att pressa ned arbetslösheten.
          </note>
          <note n="c63129e8">
            Arbetslösheten är också den främsta orsaken till att staten har
            dåliga finanser. Det stora budgetunderskottet beror i hög grad
            på en hög arbetslöshet.
          </note>
          <note n="bde27631">
            Också kommunerna drabbas hårt av att färre arbetar och flera
            är arbetslösa, fortsätter regeringen sin plädering i skriften.
            Arbetsmarknadsministern talar om att kommunerna beräknas förlora
            uppemot 8 miljarder i skatteintäkter i jämförelse med situationen
            för några år sedan, främst på grund av arbetslöshet och utbetalning
            av socialbidrag. Till det kommer planerna från en uppgörelse mellan
            Socialdemokraterna och
          </note>
          <note n="223c9097">
            Miljöpartiet, som säger sig ha kommit överens om att lägga ytterligare
            en tung uppgift på kommunerna. De s.k. miljöinsatserna på byggsidan
            sägs vara ett politiskt faktum, trots att vi ännu inte sett förslaget
            i någon proposition. Det förutsätts då att ytterligare 2
          </note>
          <note n="0b3bf805">
            statliga miljarder - fortfarande ofinansierade - skall adderas
            med en kostnad som drabbar kommunerna med ytterligare 5-6 miljarder
            kronor. Tala om dubbla budskap från regeringen till kommunerna
            om deras ekonomi!
          </note>
          <note n="1e7a9c27">
            Regeringsskriften fortsätter med två scenarier inför år 2000.
            Det ena kallar man för den goda cirkeln:
          </note>
          <note n="6a63a9f4">
            människor har arbete, statens finanser saneras och människor
            känner trygghet och förtröstan. Den andra vägen skulle vara den
            onda cirkeln: en destruktiv spiral när det gäller ekonomin och
            en permanent arbetslöshet. Detta skulle omöjliggöra en sanering
            av statens finanser. Vad värre är - det skulle ha ett högt socialt
            och mänskligt pris. Välfärdssamhället skulle vara i gungning ordentligt.
          </note>
          <note n="a6c76825">
            Skriften avslutas med hur man får till stånd en aktiv näringspolitik,
            bl.a. genom att främja små och medelstora företag. Socialdemokrater
            talar numera väl om småföretag - det är ju en trend i tiden. Och
            mycket av det man säger om vad man skulle satsa på när det gäller
            kompetens och utveckling av ny teknologi, förnyelse och förädling
            av produkter är alldeles riktigt. Men vad regeringen glömmer eller
            möjligen
          </note>
          <note n="91527a14">
            "mörkar på" är de eftergifter man har gjort då t.ex.
          </note>
          <note n="ab7b71b7">
            LO tryckt på och krävt sina "återställare". Detta är hindrande
            kullerstenar som man rullat ut på vägen mot att nå ett näringsliv
            i balans och en arbetsmarknad i harmoni.
          </note>
          <note n="9a7db3a3">
            När regeringen sedan sätter sitt hopp till att nya anställningar
            kommer att få sin avstamp i den särskilda proposition som vi nu
            diskuterar uppstår det tvivel, inte bara inom huvuddelen av riksdagens
            opposition utan långt in i arbetsgivar- och fackföreningsled.
          </note>
          <note n="57a026c8">
            Experter och vetenskapsmän har tagit avstånd, och -
          </note>
          <note n="f98321e9">
            handen på hjärtat, socialdemokrater här i kammaren -
          </note>
          <note n="611933b6">
            jag tror inte att någon känner sig övertygad om att denna form
            av nyanställningsstöd skulle hjälpa oss särskilt långt på vägen.
            Det som regeringen hade hoppats skulle bli ett uppsving ser i
            stället ut att bli det som förkortningen så träffande illustrerar:
            ett stort
          </note>
          <note n="3c6b1372">
            RAS.
          </note>
          <note n="7c7dae33">
            Om proposition 137 faller skulle det ge utrymme för ett omtänkande
            som skulle kunna resultera i ett bra förslag för oss att ta ställning
            till senare i vår, ett förslag som därtill rent av är finansierat!
          </note>
          <note n="6883239e">
            Vi som yrkar avslag kommer förmodligen att beskyllas för att
            inte vilja satsa på de arbetslösa. Men allt talar för att RAS
            enligt proposition 137 och den röd-gröna uppgörelsen inte kommer
            att ge någon nyanställning av betydelse, även om man stuvat om
            litet i detta förslag. Vi tar därför den beskyllningen med ro.
          </note>
          <note n="2ade7a1d">
            Fördelen med ett avslag är att regeringen skulle tvingas att
            tänka om och återkomma, t.ex. i kompletteringspropositionen, med
            åtgärder som skulle kunna leda till mer framgångsrika satsningar
            på den svenska arbetsmarknaden. Detta är viktigt för samhällsekonomin
            och för de enskilda människorna.
          </note>
          <note n="a4016638">
            Jag yrkar bifall till reservation nr 1 i betänkande nr 8.
          </note>
          <note n="ffae0e95">
            Anf. 116 HANS ANDERSSON (v)
          </note>
          <note n="0b6f1fe0">
            Herr talman! Jag tycker att det är tragiskt att stå här i dag.
            Jag har fört många diskussioner om det här förslaget. Riksdagen
            har inte skött sig, tycker jag; vi har inte åstadkommit någon
            bra behandling av förslaget i utskottet. Jag fruktar att röstboskapen
            kommer att avgöra frågan, och beslutet fattas då inte på grundval
            av någon stor insikt.
          </note>
          <note n="bf27db6f">
            Låt mig först säga till Kent Olsson att Vänsterpartiets handlande
            inte är utslag av någon taktik. Vi gör precis det vi motionerade
            om; vi föreslår ett mer begränsat anställningsstöd som vi tror
            möjligtvis kan bidra en smula - till gagn för de långtidsarbetslösa
            och för de arbetsgivare som inte har särskilt god betalningsförmåga,
            dvs. små företag på hemmamarknaden. Vi tycker inte att vi kan
            säga nej till alla tänkbara idéer, även om de är nya och man är
            osäker på resultatet. Men vårt förslag kostar inte mer än det
            ger i effekt. För varje jobb i effekt enligt vårt förslag är det
            fråga om verkligt goda effekter.
          </note>
          <note n="94a2a902">
            Låt mig anknyta till en artikel av ett antal arbetsmarknadsforskare
            i Dagens Nyheter i går. Vad de förordar är just ett selektivt
            anställningsstöd, ett förslag av samma slag som Vänsterpartiets
            förslag.
          </note>
          <note n="01746dab">
            Elver Jonsson har helt missförstått situationen.
          </note>
          <note n="721c8170">
            Folkpartiet föreslår ju faktiskt att rekryteringsstödet skall
            gå, inte till långtidsarbetslösa utan till alla arbetslösa, medan
            såväl vi som regeringen vill rikta stödet särskilt till långtidsarbetslösa.
          </note>
          <note n="b4f81b9a">
            Det finns anledning att komplettera arbetsmarknadspolitiken.
            Regeringen har inte laddat med mycket pengar till arbetsmarknadspolitiken.
            Räknat på en tolvmånadersperiod ligger man 3 miljarder under jämfört
            med förra året.
          </note>
          <note n="26af9fc4">
            Det finns ett oerhört hot, nämligen att massarbetslösheten består.
            Det hotet kan man läsa om i finansplanen. Det pratas om att ca
            10 % kommer att vara öppet arbetslösa och i åtgärder 1998. Detta
            måste förhindras. Därför har Vänsterpartiet ett mycket starkt
            budgetalternativ. Det fokuserar all kraft på arbetsmarknadspolitik
            och ekonomisk politik som gynnar jobb. Jag vill särskilt betona
            åtgärder som gynnar investeringar.
          </note>
          <note n="5709c83d">
            Vad gör att regeringen och socialdemokraterna inte har varit
            intresserade av t.ex. räntestöd när det gäller små företags investeringar?
            Med små företag avser jag företag som har mindre än 50 anställda.
          </note>
          <note n="371cdb4b">
            Man kan förändra den marginalränta som vi betalar i förhållande
            till Tyskland, för den gruppen. Vi har konkreta förslag som skulle
            betyda oerhört mycket när det gäller att främja småföretagen och
            deras sysselsättning.
          </note>
          <note n="87d494d1">
            Vad hindrar att man kommer med ett kraftfullare investeringsprogram,
            som vi har begärt, när det gäller energiomställning, trafikinvesteringar
            på kollektivtrafikområdet och också miljö-ROT? På det området
            har det utlovats en del just nu.
          </note>
          <note n="5413aba4">
            Vad hindrar att man direkt riktar sig mot överuttaget av övertid?
            Vi föreslår att övertidstaket skall halveras. Därefter skall den
            normala dispensmöjligheten finnas, där löntagarna har inflytande.
            Vi föreslår att det successivt skall bli dyrare ju fler övertidstimmar
            som tas ut i företaget. Då skjuter man prick på det som man vill
            ha bort, nämligen det onödiga övertidsuttaget. Det nödvändiga
            uttaget är alltid lönsamt, t.ex. vid leveransförseningar, flaskhalsar
            och resursbrister.
          </note>
          <note n="e2ff1921">
            Vad gör att socialdemokraterna hukar sig och i stället föreslår
            något som jag betraktar som fullständigt vansinnigt, nämligen
            att späda ut det hela och subventionera alla nyanställningar?
            Villkoren är att man skall vara arbetslös fyra veckor under november
            och december. Man kan kalla det för långtidsarbetslöshet, eftersom
            man naturligtvis blir arbetslös under en längre tid ju längre
            man kommer från november och december, om man nu inte har haft
            något jobb sedan dess. Det finns inget som hindrar det. Det är
            ju ohederligt att samtidigt föreslå en retroaktiv tillämpning.
          </note>
          <note n="68d21e15">
            Det finns inga garantier för att den som blir nyanställd den
            3 januari har varit arbetslös mer än de veckor som stipuleras
            i november och december. Man åberopar precis det mått som vi åberopar,
            nämligen tolv månader. Varför ställer man inte det kravet om man
            nu vill komma åt långtidsarbetslösheten? Det är för övrigt exakt
            vad arbetsmarknadsforskarna skulle vilja.
          </note>
          <note n="ba9020c6">
            Ett anställningsstöd är ganska tveksamt. De utvärderingar som
            är gjorda i Arbetsmarknadsdepartementets regi och som alldeles
            nyligen publicerades i den här EFA-rapporten visar att det har
            små effekter.
          </note>
          <note n="b13f1cc5">
            Undersökningarna antyder "att åtgärderna har en relativt låg
            effektivitet och en betydande dödviktseffekt". Stöden "har gått
            till anställningar som ändå skulle ha kommit till stånd, vilket
            tyder på att sänkningen av arbetskraftskostnaden främst har omvandlats
            till oavsedda vinstökningar". Det gör mig litet förskräckt, eftersom
            arbetsmarknadsministern vid sidan av propositionen flera gånger
            muntligt har sagt att man kanske tog i litet för hårt när man
            stramade åt ekonomin i höstas ihop med Vänsterpartiet och att
            det är bäst att pumpa in litet miljarder i ekonomin igen.
          </note>
          <note n="cba922ea">
            Varför, kära socialdemokrater i denna sal, pumpar ni i så fall
            ner de pengarna retroaktivt i fickorna på de företag som har råd
            att anställa? Det finns väl bättre alternativ, t.ex. att gynna
            köpkraften och efterfrågan och att inte komma med tidigarelagda
            barnbidragssänkningar. Om man menar något allvar med att vilja
            stimulera ekonomin skall man väl inte vidta en sådan åtgärd?
          </note>
          <note n="b799a5a9">
            Vänsterpartiets förslag riktar sig alltså mot små företag, företag
            som har mindre än 50 anställda. Framför allt skall de vara verksamma
            på hemmamarknaden och ha en dålig betalningsförmåga. Utvärderingar
            och forskning visar att de är mest känsliga för att tidigarelägga
            nyanställningar, baserat på att lönekostnaden minskar.
          </note>
          <note n="0ec2f102">
            Vårt förslag riktar sig till långtidsarbetslösa. Så definierar
            vi dem som har varit inskrivna på arbetsförmedlingen i tolv månader
            eller mer. Vi säger definitivt nej till en retroaktiv tillämpning.
            Om det här skall ha någon styrande verkan, vara ett incitament
            och en stimulans måste det nog finnas en lagstiftning, en regel,
            som säger: Det här stödet utgår. Varsågod och anställ! Vi får
            inte kasta pengar "bakåt i tiden".
          </note>
          <note n="42dfc9b1">
            Det är faktiskt oförskämt mot riksdagen.
          </note>
          <note n="21945ce5">
            Det är precis som att man tycker att det här skall gälla samma
            sekund som arbetsmarknadsministern kommer på det i en tidningsintervju.
          </note>
          <note n="58d18ea9">
            Kan Johnny Ahlqvist tala om varför socialdemokraterna vill favorisera
            privata alternativ inom utbildning, vård och omsorg? Varför skall
            Praktikertjänst vid nyanställning av en sjuksköterska få en rabatt
            på 72 000 men inte landstingsvärden? Det måste finnas ett svar,
            eftersom vi har lagt fram en serie förslag till ett alternativt
            anställningsstöd som inte innebär dessa problem.
          </note>
          <note n="eaae4def">
            Vi vet att småföretag ofta korttidsanställer. Därför har vi föreslagit
            att en korttidsanställning som omvandlas till en tillsvidareanställning
            också skall kunna omfattas av denna åtgärd. Varför var ni inte
            beredda att diskutera det förslaget?
          </note>
          <note n="2484d3e3">
            Jag vågar påstå att vi har fått ett förslag, en proposition,
            vars beredning är usel. Det SOU-betänkande som ligger till grund
            för propositionen innehåller ingenting. Det bara säger att detta
            stöd skall införas, att det ger 110 000 jobb och att GAS nog inte
            var så bra. Det finns inga argument, inga synpunkter, ingen utredning
            och inga kalkyler. Sedan kommer remissförfarandet. Alla som har
            något att säga säger nej.
          </note>
          <note n="5779b589">
            AMS, som har den bästa statistiken, visar att effekterna kommer
            att vara utomordentligt små. Därmed kommer kostnaderna att var
            oerhört stora för att eventuellt tidigarelägga nyanställningar
            några månader. Stödet är dessutom felriktat.
          </note>
          <note n="5350caa8">
            Varför utnyttjar man inte den forskning och utvärdering som är
            gjord i Sverige och utomlands? Vi har lagt fram hela arsenalen
            av argument i vår motion.
          </note>
          <note n="f82bee30">
            Den var ett försök till ett seriöst inlägg i den här frågan.
            Vi ville gärna föra en diskussion och få till stånd en uppgörelse
            om ett effektivt förslag som dessutom inte var onödigt dyrt. Statsfinanserna
            svämmar ju inte över av onödiga pengar.
          </note>
          <note n="5cf0143b">
            Jag nämnde tidigare den artikel från i går som arbetsmarknadsforskarna
            hade skrivit. De efterlyser ett förslag av exakt den typ som Vänsterpartiet
            har presterat. I dag finns det ett svar från arbetsmarknadsministern.
            Han säger att många långtidsarbetslösa nog får det här stödet.
            Ja, vi har en sådan massarbetslöshet efter den borgerliga regeringen
            att många som anställs och som är arbetslösa naturligtvis har
            varit arbetslösa under en ganska lång tid. Men det kommer att
            finnas mängder av människor som anställs som inte alls har varit
            det. Varför skärper man inte kraven?
          </note>
          <note n="e7133797">
            Anders Sundströms enda idé är att vi måste ha nya idéer. RAS
            är ett uttryck för ett sådant nytänkande.
          </note>
          <note n="6d79cfce">
            Det handlar om realisation. Det slår mig att jag läste en intervju
            med arbetsmarknadsministern strax efter nyår. Till min fasa sade
            han att han, när han såg hur folk handlade på realisationen efter
            jul, insåg att det naturligtvis är samma sak också på arbetsgivarsidan.
          </note>
          <note n="1e59d851">
            Om lönekostnaderna bringades ner rejält skulle man handla mera.
            Den märkliga marknadssynen finns även när det gäller arbetsmarknaden,
            trots att arbetsmarknaden är någonting helt annat. Det handlar
            om människors försörjning. Vi skall undvika lönedumpning och social
            dumpning. Vill man åstadkomma det här? Vill man realisera arbetskraften
            och slänga tillbaka pengar i näringslivet? Vi träffar precis fel
            företag om det gäller att skapa utvecklingskraft och om det gäller
            att skapa fler jobb. Detta är inget nytänkande. Om man däremot
            hade begränsat övertiden, gjort övertiden dyrare, gått in för
            skatteväxlingsförslag och lagt fram breda investeringsprogram
            på det sätt som vi har föreslagit både under hand och i motionen
            hade det kanske varit fråga om ett nytänkande. Det är det inte
            nu.
          </note>
          <note n="cc59a00a">
            Herr talman! Jag sade tidigare att det inte ligger någon partitaktik
            bakom att jag inte har reserverat mig tillsammans med de borgerliga
            partierna. Efter att ha hört Kent Olsson och i viss mån även Elver
            Jonsson framgår det att det inte är så konstigt att vi inte kan
            hamna på samma linje. De vill inte ha någon riktad åtgärd. De
            vill avreglera arbetsmarknaden. De vill återställa arbetsrätten,
            plocka ner akassetrygghetssystemet osv.
          </note>
          <note n="4396b3ad">
            Vänsterpartiet är inte med på detta. Vänsterpartiet går den väg
            som vill sanera statsfinanserna och bekämpa massarbetslösheten
            på ett rättvist sätt. Därför kan vi inte vara med på den inriktning
            som regeringen förespråkar. Jag påstår att regeringen har gått
            sin väg tillsammans med Miljöpartiet, eftersom man inte orkade
            föra en seriös diskussion med Vänsterpartiet.
          </note>
          <note n="4062e298">
            Vi hade ett förslag på det här området likaväl som när det gäller
            investeringarna. Vi hade en finansiering av våra förslag.
          </note>
          <note n="45609b31">
            Låt mig ställa en fråga som inte är alltför enkel.
          </note>
          <note n="ba5e4ab3">
            Det skall bli intressant att se vad Johnny Ahlqvist svarar. Är
            dessa fem plus två miljarder finansierade och i så fall hur?
          </note>
          <note n="7a3bf361">
            Den förhandling som ledde fram till det här var inte rimlig.
            Detta vill jag kalla en hästhandel - om du får ditt så får jag
            mitt. Men det handlar inte om de arbetslösa. Vi har fått se den
            socialdemokratiska regeringen slänga ur sig att den lovar två
            miljarder, utan någon beredning av hur det skall medfinansieras
            av kommunerna och vilka åtgärder som skall räknas som miljö- och
            allergisanering. En annan fråga är vilka lokaler det gäller. I
            betänkandet står det offentliga lokaler, och i pressmeddelandet
            står det bostäder och offentliga lokaler. Det tycker jag är beklämmande.
          </note>
          <note n="2c3dcf8a">
            Herr talman! Jag yrkar bifall till Vänsterpartiets reservation
            nr 2 avseende mom. 2 samt till utskottets hemställan avseende
            mom. 3, vilket innebär att regeringen får återkomma med ett investeringsprogram
            när det gäller miljö-ROT.
          </note>
          <note n="fa577f05">
            Jag har även fogat ett särskilt yttrande till betänkandet. Där
            tas behovet av finansiering och av ytterligare riktlinjer upp.
          </note>
          <note n="272c726c">
            Låt mig säga att för arbetarrörelsen finns det ingen viktigare
            fråga än att bekämpa arbetslösheten. Eftersom vi i dag har så
            ont om pengar och gör så mycket saker på område efter område som
            är obehagliga, måste vi se till att inte misshushålla med slantarna.
          </note>
          <note n="59696f03">
            Det gäller både de som är klart finansierade i budget och de
            som inte är det.
          </note>
          <note n="8dfbb58e">
            Jag kan inte annat än att yttra min besvikelse över att den socialdemokratiska
            riksdagsgruppen inte har haft kurage nog att hålla ihop den här
            frågan på ett seriöst sätt. Den har blivit ett instrument för
            att hävda prestige hos arbetsmarknadsministern. Det är faktiskt
            det som det här handlar om.
          </note>
          <note n="7d1339ec">
            Anf. 117 ELVER JONSSON (fp) replik
          </note>
          <note n="bc523760">
            Herr talman! Hade Hans Andersson haft rätt då han försökte rätta
            mig kunde jag ha avstått från att replikera. I sin iver att stå
            ensam med sitt förslag som det enda av experter godkända glömmer
            han bort vad han bara för några dagar sedan skrev tillsammans
            med utskottet när utskottet presenterade folkpartimotionen.
          </note>
          <note n="4f59a139">
            Utskottet sade då att det rekryteringsstöd vi föreslår är ett
            selektivt stöd som har sin tyngdpunkt mot långtidsarbetslösheten
            och är flexibelt i grad och i tid.
          </note>
          <note n="2d6948fe">
            För Hans Andersson frestas man att travestera:
          </note>
          <note n="5d24be16">
            Vad rätt du trodde dig tänkt, fast det var fel.
          </note>
          <note n="a47dcf2f">
            Anf. 118 HANS ANDERSSON (v) replik
          </note>
          <note n="10fe2a7a">
            Herr talman! Jag har tyvärr inte med mig Folkpartiets motion.
            Om Elver Jonsson läser sin kommitté-
          </note>
          <note n="8d7f656e">
            motion står det faktiskt där - om jag minns rätt - att rekryteringsstöd
            skall gå till alla arbetslösa utan något särskilt krav på långtidsarbetslöshet.
            Detta var vad ni föreslog.
          </note>
          <note n="2296ba5b">
            När det gäller anställningsstöd yrkar ni avslag rakt av och har
            inget förslag. I övrigt har jag inget behov av att käbbla om det.
            Men jag har en mycket klar minnesbild av kommittémotionen. Jag
            hoppas att det inte är Elver Jonsson som har fel - för Elver Jonssons
            skull.
          </note>
          <note n="d77f406c">
            Anf. 119 ELVER JONSSON (fp) replik
          </note>
          <note n="8313d5bc">
            Herr talman! Jag kräver inte att Hans Andersson skall lära sig
            våra motioner utantill. Det räcker om han läser vad han själv
            har skrivit tillsammans med oss när Folkpartiets partimotion beskrivs.
            Det talas då om att det är en selektiv åtgärd.
          </note>
          <note n="813d1f2d">
            Anf. 120 HANS ANDERSSON (v) replik
          </note>
          <note n="91953e70">
            Herr talman! Det är klart att ett rekryteringsstöd är en selektiv
            åtgärd. Vad jag säger är att Folkpartiet har föreslagit ett rekryteringsstöd
            som inte är särskilt selektivt i förhållande till vad som nu gäller,
            vad regeringen står för och vad vi har föreslagit.
          </note>
          <note n="88afba1f">
            Anf. 121 KENT OLSSON (m) replik
          </note>
          <note n="fcb47ff8">
            Herr talman! Egentligen är det litet synd att polemisera mot
            Hans Andersson med tanke på att han i sin kritik är väl så hård
            som vi är mot socialdemokraterna vad gäller RAS-förslaget. Man
            kan dock inte komma ifrån att Hans Andersson har velat frigöra
            sig från de fyra borgerliga partierna, liksom faktiskt även jag
            själv. Hans Andersson talar också om jättesubventioner, att det
            är ofinansierat och att lönesubventioner inte tycks ha någon större
            betydelse för nya anställningar.
          </note>
          <note n="fe58b159">
            Hans Andersson säger också att moderaterna vill återställa arbetsrätten
            och att man därför inte kan gå med på att reservera sig ihop med
            dem. Det handlar nu inte om arbetsrätten. Visst skall vi återställa
            arbetsrätten. Men det här betänkandet handlar inte om RAS.
          </note>
          <note n="bd0ff608">
            I Vänsterpartiets motion av Gudrun Schyman står det som punkt
            ett att riksdagen avslår regeringens förslag till konstruktion
            av stöd för nyanställningar.
          </note>
          <note n="f5d62d7c">
            Det är precis det som den borgerliga reservationen är tänkt att
            gå ut på och som Hans Andersson av partitaktiska skäl inte ville
            ansluta sig till.
          </note>
          <note n="2a318eea">
            Den argumentation vi har hört här under kvällen har gått på precis
            samma linje. Vi är precis lika kritiska. Men det kanske inte passar
            att ansluta sig till borgerligheten för då blir det inte så lätt
            att göra upp med socialdemokraterna i fortsättningen. Men nog
            är det att beklaga att en fyrpartireservation inte blev en fempartireservation.
          </note>
          <note n="ac0ab2ce">
            Anf. 122 HANS ANDERSSON (v) replik
          </note>
          <note n="e7f62557">
            Herr talman! Jag förstod inte Kent Olssons replik.
          </note>
          <note n="cc285e03">
            Vi har gjort precis det som jag tycker att man bör göra i det
            här läget när vi inte har fått gehör för våra synpunkter. Vi har
            följt upp vår motion. Kent Olsson läste upp en del av motionen.
            Vi säger nej till den konstruktion som regeringen föreslår och
            som nu praktiskt taget är vad utskottsmajoriteten föreslår.
          </note>
          <note n="16cdb085">
            Vi föreslår en annan konstruktion som efter vad jag förstår moderaterna
            inte alls vill vara med på. I
          </note>
          <note n="e2e8e8dd">
            hemställanspunkt 3 godkänner vi investeringsprogrammet för allergisanering,
            vilket ni reserverar er mot i reservation nr 1. Det finns väl
            inga sakliga möjligheter att gå ihop med er såvitt jag förstår.
          </note>
          <note n="731bea13">
            Dessutom står det i reservation 1 att ni har föreslagit långsiktiga
            stabila spelregler och att ni har lagt fram en politik som enligt
            utskottets uppfattning skulle ge starka företag och en ekonomi
            i balans. Var det detta vi fick när ni satt i regeringsställning?
            Ni säger att ni har konkretiserat detta i ytterligare motioner.
            Det lustiga är att ni har konkretiserat det åt fyra olika håll,
            så det är inte seriöst.
          </note>
          <note n="b4109d9d">
            Vänsterpartiet kan självfallet inte vara med på den ideologiska
            skutan. Det viktiga är att jag vill vara saklig. Det är en mycket
            påtaglig saklig skillnad mellan de borgerliga partierna och Vänsterpartiet.
            Däremot är vi lika skarpa i kritiken av beredningen och bedömningen
            av effekterna av det förslag som majoriteten nu har lagt fram.
          </note>
          <note n="1b0c63f8">
            Anf. 123 KENT OLSSON (m) replik
          </note>
          <note n="eb49906d">
            Herr talman! Jo visst, Hans Andersson, hade det funnits möjlighet
            till en gemensam reservation. I
          </note>
          <note n="5f36cf20">
            beredningen var vi hela tiden överens. Men vid det sista sammanträdet
            utkristalliserade det sig klart att
          </note>
          <note n="79fe9d1c">
            Vänsterpartiet inte ville göra gemensam sak med oss av kända
            skäl. Man vill inte gå ihop med de borgerliga partierna, eftersom
            man då riskerar att man inte kan göra upp med socialdemokraterna
            i framtiden.
          </note>
          <note n="0dfbcf28">
            Därefter kom reservationerna att utformas. Men nog hade vi kunnat
            göra upp kring detta, eftersom vi gör samma kritik av anställningsstödet.
            Hade bara viljan funnits så hade det säkert gått. Men viljan att
            ligga bra till hos socialdemokraterna var tydligen större - trots
            den kritik som man för fram i dag, som är densamma som vår.
          </note>
          <note n="5c984ab9">
            Anf. 124 HANS ANDERSSON (v) replik
          </note>
          <note n="2187e33b">
            Herr talman! Viljan att ligga bra till hos socialdemokraterna
            är inte särskilt stor från min sida - särskilt inte så som socialdemokraterna
            nu beter sig här i riksdagen.
          </note>
          <note n="45ab1ec5">
            Jag förstår inte vad Kent Olsson säger. Kritiken är identisk
            i vissa frågor, och det framgår av min reservation. Jag har dessutom
            ett annat förslag som i efterhand har fått arbetsmarknadsforskarnas
            stöd.
          </note>
          <note n="3ab5b378">
            Så det här är inget problem. Jag uppmanar därför
          </note>
          <note n="08d22929">
            Kent Olsson att ansluta sig till reservation nr 2. Då återstår
            kritiken av regeringen och utskottsmajoritetens förslag, och så
            finns det ett alldeles utmärkt förslag som alternativ. Dessutom
            slipper Kent Olsson då säga nej till investeringsprogram för allergibekämpning.
            Välkommen på skutan, Kent Olsson!
          </note>
          <note n="905fba21">
            Anf. 125 DAN ERICSSON (kds)
          </note>
          <note n="3cd2b485">
            Herr talman! När man slår upp tidningen i dag kan man läsa att
            det inte blir något beslut här i kväll vad gäller nästa ärende
            på föredragningslistan, det om en ny fastighetsmäklarlag - detta
            trots att utskottets betänkande är färdigt och finns framlagt
            på bänkarna här i kammaren. Orsaken till den förväntade återremissen
            är en artikel i Dagens Nyheter som påvisar det orimliga i just
            det förslaget.
          </note>
          <note n="3c8c9b4c">
            Tänk om vi hade kunnat läsa motsvarande i dag i tidningen om
            förslaget till nyanställningsstöd! I den frågan har det sannerligen
            inte saknats artiklar och inlägg från en i stort sett samlad oppositionskör.
            Detta har också framgått mycket tydligt av de inlägg som har gjorts
            hittills i debatten.
          </note>
          <note n="3ba4e0c5">
            Det har förts fram argument som tydligt och enkelt har malt ned
            det föreslagna anställningsstödet till vad det är, ett i raden
            av regeringens och Anders Sundströms misslyckanden med att komma
            till rätta med arbetslösheten.
          </note>
          <note n="4a30ea54">
            Det har tidigare lästs ur andra artiklar, men det kan egentligen
            räcka med att läsa ur dagens utgåva av fackföreningsrörelsen flaggskepp,
            Aftonbladet. Där finns t.o.m. en bild på Anders Sundström, och
            under bilden står: Ingen stöder Sundström. Där står också att
            riksdagen i dag klubbar ett beslut som nästan alla tycker är fel.
            Det finns faktiskt ingen som tycker att förslaget är bra, utom
            just Anders Sundström.
          </note>
          <note n="7d9ba8a2">
            Sedan går man i artikeln igenom alla som säger nej, från arbetsgivare
            till fackliga organisationer, från
          </note>
          <note n="38326897">
            AMS-chefen och regeringens egen expertgrupp till
          </note>
          <note n="c2999621">
            Miljöpartiet, som ju ändå kommer att rösta igenom förslaget.
            Artikeln avslutas: "Men det är inte slut med detta. Regeringen,
            som berömmer sig av att enbart lägga fram förslag som är finansierade,
            har ännu inte hittat pengarna som ska betala rabatten. Politik
            är ibland det omöjligas konst."
          </note>
          <note n="0e91928e">
            Efter detta, herr talman, vill jag vända mig till utskottsmajoriteten
            och såväl till Johnny Ahlqvist som till Barbro Johansson ställa
            frågan: Kan ni nu inte, när tid ännu finns, ta till er alla de
            argument som talar mot
          </note>
          <note n="710f508a">
            RAS och låta politiken åter bli "det möjligas konst"?
          </note>
          <note n="51a62208">
            Det skulle avsevärt förbättra politikens anseende, och vi kunde
            sedan med gemensamma ansträngningar finna de kloka och verkningsfulla
            recepten för att få ned arbetslösheten såväl kortsiktigt som långsiktigt.
          </note>
          <note n="c27bf2f8">
            Ett genomdrivande av det här förslaget riskerar att blockera
            en konstruktiv arbetsmarknadspolitik också i morgon och kommande
            dagar. Varför då på detta sätt spela hasard med de arbetslösa?
          </note>
          <note n="418900b0">
            Jag vill referera en annan artikel. Så här stod det i en intervju
            nyligen: Ingen annan arbetsmarknadsminister har uträttat så mycket
            som jag på så kort tid.
          </note>
          <note n="37257357">
            Detta sades av Anders Sundström i en Aftonbladetintervju.
          </note>
          <note n="5056db45">
            Om jag får travestera hans egna ord, fru talman, skulle jag kunna
            säga: Ingen annan minister har åstadkommit så mycket skada på
            så kort tid som just
          </note>
          <note n="aee2f792">
            Anders Sundström. Då menar jag inte bara att han står bakom en
            misslyckad arbetsmarknadspolitik, utan att han också mer än någon
            annan symboliserar regeringens framtoning som en konfrontationsregering.
          </note>
          <note n="ddd91def">
            Det har handlat om en i grunden företagsfientlig politik, om
            en förändrad arbetsrätt, som har försämrat möjligheterna för arbetslösa
            att få jobb, om ett avskaffande av en obligatorisk arbetslöshetsförsäkring
            som värnat alla, om ungdomsgarantier som förvandlats till målsättningar,
            och i och med att man nu avskaffar ungdomspraktiken kan följden
            komma att bli många fler arbetslösa ungdomar. Det har handlat
            om ett frångående från uppgjord fördelning av strukturstöd, något
            som arbetsmarknadsministern också har ansvar för.
          </note>
          <note n="8c45eb9b">
            Allt detta har gjorts i konfrontation med de partier som man
            i regeringsdeklarationen sade sig vilja samarbeta med.
          </note>
          <note n="089266fe">
            Nu kommer dessutom RAS:et som kronan på verket.
          </note>
          <note n="998475f3">
            Inser inte arbetsmarknadsministern och regeringen vilka insatser
            man spelar med, när man så tydligt, på punkt efter punkt, väljer
            konfrontation i stället för samarbete?
          </note>
          <note n="b89b3b2f">
            Arbetsmarknadsministerns så vitt omtalade program mot arbetslösheten
            har i vissa delar havererat redan på ritbordet, och för varje
            uppfinning som nu realiseras framstår misslyckandet allt tydligare.
            När skall regeringen inse att man inte med aldrig så många arbetsmarknadspolitiska
            åtgärder kan kompensera en i grunden felaktig näringspolitik,
            en politik som försämrar förutsättningarna för företagande? Varför
            accepterar regeringen en fortsatt hög arbetslöshet, när grunden
            var lagd för att arbetslösheten snabbt skulle kunna pressas tillbaka?
            Regeringens politik kan nu leda in i en permanent massarbetslöshet.
            Var det vad väljarna hade förväntat sig av en socialdemokratisk
            regering?
          </note>
          <note n="b177ee7e">
            Sakargumenten mot RAS har redan berörts i tidigare inlägg. Jag
            vill ändå, fru talman, kort sammanfatta.
          </note>
          <note n="ec8a8226">
            För det första: RAS leder inte till några omfattande nyanställningar.
            Varje jobb kan komma att kosta 1
          </note>
          <note n="9dc79d6b">
            miljon kronor. Det är, som nämnts här tidigare, säkerligen ett
            svårslaget rekord i världshistorien.
          </note>
          <note n="45678f5a">
            För det andra: RAS blir konkurrenssnedvridande.
          </note>
          <note n="cd067cd0">
            För det tredje: RAS kan, tvärtemot intentionerna, innebära större
            svårigheter för långtidsarbetslösa att få anställning. Detta framgår
            också mycket tydligt i den artikel som fanns i Dagens Nyheter
            i går och som flera talare har refererat till.
          </note>
          <note n="658fc905">
            För det fjärde: RAS motverkar inte tendenser till löneinflation,
            något som arbetsmarknadsministern har hävdat i debatten.
          </note>
          <note n="ada48643">
            För det femte: RAS blev i all hast förändrat efter kontakter
            med EU-kommissionen, och det nya förslaget, den nya utformningen,
            som innebär en förändring gentemot det tidigare förslaget, har
            faktiskt inte analyserats.
          </note>
          <note n="23d88678">
            För det sjätte: RAS är ofinansierat. Vad är det för signal att
            skicka ut till omvärlden i det statsfinansiella läge som vårt
            land befinner sig i?
          </note>
          <note n="af6ff3c9">
            De argument som arbetsmarknadsministern har använt för sitt nyanställningsstöd
            har fallit, och ändå är man nu beredd att genomdriva det här förslaget.
          </note>
          <note n="6a77f2b5">
            Varför? Varför Johnny Ahlqvist?
          </note>
          <note n="1cc6a94b">
            I ett pressmeddelande från Arbetsmarknadsdepartementet sägs att
            50 000 personer som kommer att omfattas av nyanställningsstödet
            har varit arbetslösa i mer än sex månader, och av dem skall 35
            000 ha varit arbetslösa i mer än tolv månader. Jag tror att man
            i och med detta har bundit ris åt egen rygg. Vi vet ju att vi
            alla kommer att kunna avläsa resultatet och att det kommer att
            kunna jämföras med dessa siffror. Vi har resultatet inom några
            månader eller inom något år, och då får vi se hur det ligger till
            med de här siffrorna.
          </note>
          <note n="bd70ff44">
            Varför då inte i stället, innan det definitiva beslutet fattas,
            erkänna att förslaget kanske inte är så lyckat utan säga att regeringen
            nu skall fundera och lyssna till andra partier, för att sedan
            återkomma med ett bättre förslag? Det är ju faktiskt flera talare
            före mig som har kommit med liknande uppmaningar. En sådan handling
            skulle avsevärt höja regeringens anseende och öka förutsättningarna
            för samarbete omkring den centrala frågan, hur vi effektivast
            skall bekämpa arbetslösheten.
          </note>
          <note n="0b538e35">
            Slutligen, fru talman: Hur kan regeringen och dess försvarare
            här i riksdagen tro att företagarna skall få förtroende för en
            politik som ena dagen går ut på att arbetsgivaravgifterna skall
            höjas och nästa dag går ut på att desamma skall sänkas för vissa?
            Det är den här typen av ryckighet som är så skadlig för svenskt
            näringsliv och svensk ekonomi.
          </note>
          <note n="493ee9c9">
            Jag vill med detta yrka bifall till reservation nr 1, vilket
            innebär att jag yrkar avslag på propositionen.
          </note>
          <note n="2be5c5f5">
            Anf. 126 JOHNNY AHLQVIST (s)
          </note>
          <note n="4472b5eb">
            Fru talman! Hur sysselsättningen kommer att utvecklas är absolut
            en ödesfråga för det svenska välfärdssystemet. Arbetslösheten
            är avgjort det största hotet mot en bra regional och lokal utveckling.
            För stat, för län och för kommuner är detta den största frågan.
          </note>
          <note n="fc2fc543">
            Jag skall, fru talman, börja med att ge några siffror som bakgrund
            till debatten.
          </note>
          <note n="cc704eff">
            Sysselsättningen har fallit dramatiskt i Sverige under den senaste
            lågkonjunkturen. En lågkonjunktur i kombination med ett antal
            felaktiga politiska beslut under hösten 1991 innebar en större
            nedgång i Sverige än i något annat europeiskt land. Det är ett
            fall som är så stort att det endast har sin motsvarighet under
          </note>
          <note n="b6fe79d0">
            30-talets depression.
          </note>
          <note n="9d62ef1e">
            Under de första åren av 90-talet försvann mer än
          </note>
          <note n="d99f09ab">
            500 000 arbetstillfällen. Nedgången var kraftigast inom industrin
            och byggsektorn. Närmare vart fjärde industrijobb respektive byggjobb
            försvann mellan åren 1990 och 1993. Raset i sysselsättningen har
            till mycket stor del ägt rum i den privata sektorn.
          </note>
          <note n="41761797">
            Vi har alltså haft en bedrövlig utveckling men ser nu äntligen
            tecken på en uppgång. Industrin ökar sina investeringar, och industriproduktionen
            passerade under 1994 toppnoteringen år 1989, trots att antalet
            sysselsatta var 200 000 mindre än 1989. Uppgången har i ett historiskt
            perspektiv varit stark, men vi måste komma ihåg att den sker från
            en mycket låg nivå.
          </note>
          <note n="2a0fda8d">
            Fru talman! Sveriges arbetsmarknadspolitik kan onekligen sägas
            vara i sin ödestimma. Dagens höga arbetslöshet måste på några
            år pressas ned rejält. Vi ser nu en konjunkturuppgång som kan
            räcka i kanske tre, fyra år. Det är nu vi har möjligheten att
            pressa ned arbetslösheten ordentligt. Det är nu som vi måste klara
            detta, för annars kommer vi att gå in i nästa lågkonjunktur med
            tvåsiffriga nivåer på arbetslösheten. Då blir de sociala och samhällsekonomiska
            konsekvenserna ohållbara.
          </note>
          <note n="3de7fe4d">
            I budgetpropositionen i januari presenterade regeringen ett antal
            åtgärder för att öka sysselsättningen och få ner arbetslösheten,
            alla med en inriktning mot aktiva åtgärder i stället för de passiva
            åtgärder som den förra regeringen vidtog. Ökad flexibilitet och
            hög kompetens, allt för att stärka tillväxten.
          </note>
          <note n="693352a3">
            En av de åtgärder som redovisades i budgetpropositionen var ett
            nytt tillfälligt riktat anställningsstöd, det s.k. RAS. Stödet
            riktar sig till registrerat arbetslösa och ger framför allt de
            långtidsarbetslösa goda möjligheter att komma in på arbetsmarknaden.
            Anställningsstödet kan kombineras med rekryteringsstöd och ger
            därmed de långtidsarbetslösa bättre möjligheter att komma in på
            arbetsmarknaden, helt enligt EU:s riktlinjer. Därmed har jag besvarat
            Elving Anderssons fråga.
          </note>
          <note n="d3a6bc0b">
            Det finns några viktiga motiv för denna åtgärd.
          </note>
          <note n="0fde25f6">
            Det viktigaste - och allt överskuggande - är att öka antalet
            arbetstillfällen i näringslivet. Om inte detta görs nu finns risken
            att Sverige kan komma att drabbas av samma höga bestående arbetslöshet
            som i många andra europeiska länder.
          </note>
          <note n="b0771efe">
            Det riktade anställningsstödet har debatterats flitigt under
            den senaste tiden. Borgerliga politiker och företrädare har talat
            i nedlåtande ordalag om förslaget. Man har sagt att förkortningen
            står för operation
          </note>
          <note n="5190b274">
            Rädda Anders Sundström eller gjort andra löjliga tolkningar.
            Jag tycker att detta är en debattnivå som knappast är värdig det
            svenska parlamentet.
          </note>
          <note n="f3a636d8">
            Personangrepp mot Anders Sundström har gjorts från moderaterna
            och från kds i dagens debatt. Jag tycker att de är uttryck för
            en låg debattnivå. Jag vill ställa frågan: Hurdant känns det,
            Hans Andersson, att vara med i det gäng som gör personangrepp
            på en minister som inte är närvarande? Men där trivs kanske vänsterpartisterna.
          </note>
          <note n="6b0b54a3">
            Förslaget är dock inte bara Anders Sundströms.
          </note>
          <note n="7d1681a8">
            Låt mig först och främst tala om att bakom förslaget står den
            socialdemokratiska riksdagsgruppen, alltså inte bara arbetsmarknadsminister
            Anders Sundström och regeringen, och att det för närvarande är
            vi från arbetsmarknadsutskottet som lägger fram förslaget.
          </note>
          <note n="6fdcbf35">
            Men det har kanske undgått mina ärade kolleger från borgerliga
            kanten i utskottet.
          </note>
          <note n="bee2501b">
            Vi socialdemokrater är nämligen helt övertygade om att det behövs
            nya idéer och nytänkande för att få ned arbetslösheten. I dag
            står 350 000 människor öppet arbetslösa, och det är alldeles klart
            att detta problem inte klaras med de gamla lösningarna. Då måste
            man våga pröva någonting nytt, och riktat anställningsstöd är
            en ny idé.
          </note>
          <note n="f3fa766b">
            Vad som förvånar mig och gör mig mer upprörd är att borgerliga
            företrädare beskriver RAS som slöseri med allmänna medel. Fru
            talman! Vi som var med i riksdagen under den förra mandatperioden
            och deltog i diskussionen om arbetsmarknadspolitiken kommer ihåg
            det gigantiska slöseri med medel som den borgerliga regeringen
            ägnade sig åt inom arbetsmarknadspolitiken. Det var en regering
            som inte ens tog hänsyn till vad ett enigt arbetsmarknadsutskott
            sade om hur olika åtgärder skulle sättas in. Den nonchalerade
            både utskottet och riksdagen i övrigt. I stället valde man att
            formligen vräka ut miljarder på passiva åtgärder och lyckades
            med att förvandla ett överskott i Arbetsmarknadsfonden från 1992
            till ett underskott om bortåt 70 miljarder 1994. Tala om slöseri!
          </note>
          <note n="8ddccf5c">
            Ni anklagar oss också för att slösa med medel när vi vill använda
            5 miljarder för andra aktiva åtgärder.
          </note>
          <note n="1d7aa17c">
            Det är 5 miljarder av 300 miljarder som satsas på arbetsmarknadspolitiken
            under den mandatperiod som vi har fått förtroendet av väljarna
            att föra politiken.
          </note>
          <note n="d81bee72">
            Nej, det är i själva verket regeringen Bildt som kommer att gå
            till historien som den störste slösaren, inte bara när det gäller
            kontantstöd utan också när det gäller den bästa resurs som ett
            land har, nämligen människans vilja till arbete. Då gick det bra,
            Kent
          </note>
          <note n="781d3d4b">
            Olsson, att slösa.
          </note>
          <note n="c07e4647">
            Jag vill beträffande finansieringen av det riktade anställningsstödet
            säga att vi skall finansiera detta med förslag till åtgärder i
            kompletteringspropositionen. Elver Jonsson påstår att vi går på
            i den vanliga trallen med upplåning för att finansiera detta.
            Ja,
          </note>
          <note n="5e441837">
            Elver Jonsson, vem var det som ökade farten på upplåningskarusellen
            i vårt land? Inte var det den socialdemokratiska regeringen, utan
            det skedde under den förra regeringens tid.
          </note>
          <note n="39fcdad8">
            Fru talman! Vi socialdemokrater är övertygade om att en åtgärd
            som leder till minskad arbetslöshet också är positiv för statskassan.
            Det är faktiskt inte gratis att låta människor gå arbetslösa.
            En arbetslös kostar i dag i genomsnitt 188 000 kr per år för statskassan,
            i form av skattebortfall och arbetslöshetsunderstöd. Den som vill
            kan lätt räkna ut hur stor besparingen blir, om
          </note>
          <note n="5d5c0582">
            RAS ger en nettoeffekt om 20 000 eller 30 000 nya arbetstillfällen.
            Såväl staten som företagen och inte minst de arbetslösa tjänar
            på att arbetslösheten minskar.
          </note>
          <note n="29592001">
            Vi som står bakom förslaget här i dag är inte heller ensamma
            om åsikten att det behövs ett nytänkande i sysselsättningspolitiken.
            Även bland dem som inte brukar stå på vår sida finns det personer
            som stödjer tanken på ett riktat anställningsstöd för de arbetslösa.
          </note>
          <note n="e7c60217">
            Jag vill nu ställa en fråga, fru talman, till föregående talare.
            Ett antal talare har kritiserat vårt förslag, men jag har inte
            hört något förslag från Kent Olsson,
          </note>
          <note n="1c7278ee">
            Elving Andersson, Elver Jonsson eller Dan Ericsson om något alternativ
            till RAS. Det riktas en massiv propaganda mot förslaget, men ni
            har inga egna förslag att redovisa. Vilka är era alternativ?
          </note>
          <note n="c17d87c5">
            Jag kan i detta avseende ge en eloge till till Vänsterpartiet,
            som i en omfattande motion preciserar förslag till åtgärder, men
            den borgerliga församlingen har inga alternativ att anvisa.
          </note>
          <note n="b85217e8">
            Jag har noterat i debatten att somliga menar att
          </note>
          <note n="6af97781">
            RAS snedvrider konkurrensen, att företag som anställer arbetslösa
            gynnas på bekostnad av andra företag.
          </note>
          <note n="6c7c1942">
            Inte minst har från byggnäringen getts uttryck för en sådan uppfattning.
            Också tidigare talare har från denna talarstol framfört denna
            synpunkt.
          </note>
          <note n="e0c91704">
            Jag tycker för det första att det är orimligt att påstå att RAS
            kan göra en arbetslös starkare än den som har ett arbete. Det
            är faktiskt vad era påståenden går ut på. RAS bidrar tvärtom till
            att öka jämlikheten mellan dem som har ett jobb och dem som står
            utanför arbetsmarknaden. En av de största klyftorna i samhället
            i dag går faktiskt mellan dem som har ett jobb och dem som inte
            har ett sådant.
          </note>
          <note n="9f5f4943">
            För det andra är det ju sannolikt att det föreslagna miljöinvesteringsprogram
            som kommer i kompletteringspropositionen om att förbättra inomhusklimat
            i bostäder - jag vill betona bostäder - och offentliga lokaler
            kommer att ge en ordentlig volymökning av jobb för både målare
            och byggnadsarbetare. Det är mycket troligt att både de företag
            i branschen som nu väljer att expandera genom RAS och andra företag
            kommer att få en betydligt starkare position på marknaden efter
            dessa åtgärder.
          </note>
          <note n="12885c58">
            För det tredje är det angeläget att betona att det allvarligaste
            för målerinäringen, byggbranschen och många andra branscher i
            samhället är om regeringen avstår från att göra något åt arbetslösheten.
            Det faktum att 350 000 människor går öppet arbetslösa innebär
            sociala och inte minst statsfinansiella problem som drabbar alla.
            Därför är också ambitionen att skapa fler varaktiga arbetstillfällen
            i näringslivet överordnad allt annat. Så även problemet om konkurrensen.
          </note>
          <note n="fd1483e3">
            Det återstår att se hur långt RAS räcker i kampen mot arbetslösheten.
            I debatten har förts fram beräkningar på antal som får arbete.
            Det har haglat siffror, beräkningar och påståenden. Det är bara
            att konstatera att det inte finns några mallar eller andra beräkningar
            för att få fram en exakt siffra. Det kan varken AMS, arbetsmarknadens
            parter eller några andra prognosmakare göra. Hela den här sifferexercisen
            med akademiska beräkningar har endast använts för pajkastning
            i den politiska debatten. Tanken på den arbetslöse har försvunnit.
            Glömd är tanken att avsikten med förslaget är att få fram nya
            jobb för att minska arbetslösheten. I stället har beteendet från
            vissa talare i dag mer liknat försmådda friares.
          </note>
          <note n="4fc97af4">
            Det är inte första gången som vi fattar beslut om ett sysselsättningsstöd,
            och förmodligen inte den sista gången heller. Osäkerheten har
            alltid varit lika stor, oavsett om det har varit en socialdemokratisk
            eller en borgerlig regeringen som lagt fram förslaget. Det går
            inte att göra några exakta bedömningar i förväg om vad detta kommer
            att ge. Men den här sifferexercisen förs kanske fram av vissa
            talare för att dölja att man kanske inte har finansierat de egna
            alternativ som har lagts fram på arbetsmarknadspolitikens område.
          </note>
          <note n="6421ffda">
            Fru talman! Vi som står bakom förslaget är helt övertygade om
            att en sådan här generös rabatt på nyanställningar också gör det
            mer intressant för företag att tidigarelägga anställningar och
            expandera.
          </note>
          <note n="428de1c7">
            Det är mycket märkligt om de borgerliga med sin filosofi om att
            sänkta skatter ger fler jobb underkänner denna argumentation.
            Det tillfälliga anställningsstödet är ju en skattesänkning. Men
            vi kräver en motprestation. Bara de som fastanställer arbetslösa
            får denna skattesänkning.
          </note>
          <note n="85b3f94d">
            Det främsta motivet för RAS är alltså att bidra till minskad
            arbetslöshet, men det finns också andra motiv som nästan helt
            kommit i skymundan i samhällsdebatten.
          </note>
          <note n="462bd66a">
            Jag tror att RAS innebär att det blir mer lönsamt att nyanställa
            än att köra den befintliga personalen på övertid. På så sätt kan
            vi medverka till att sänka dagens rekordhöga övertid.
          </note>
          <note n="37c69f6a">
            RAS motverkar också lönekonkurrens mellan företagen. Det blir
            enkelt och mer lönsamt att nyanställa en arbetslös arkitekt, tekniker
            eller byggnadsarbetare än att konkurrera om dem som redan har
            ett jobb. På så sätt medverkar vi till att motverka en inflationsdrivande
            löneglidning.
          </note>
          <note n="9a4993e7">
            Fru talman! Jag anser att det finns mycket starka motiv för att
            riksdagen nu skall fatta beslut om ett riktat anställningsstöd.
            Det är vår skyldighet att göra allt för att bekämpa arbetslösheten.
            I denna kamp är det riktade anställningsstödet ett av många viktiga
            instrument.
          </note>
          <note n="7f93466a">
            Fru talman! Med detta vill jag yrka bifall till hemställan i
            betänkandet i dess helhet.
          </note>
          <note n="c3f00949">
            Anf. 127 ELVING ANDERSSON (c) replik
          </note>
          <note n="72bb982c">
            Fru talman! Jag vill först säga att jag beundrar
          </note>
          <note n="016ced7a">
            Johnny Ahlqvists förmåga att i retoriska ordalag försöka försvara
            ett i grunden omöjligt förslag.
          </note>
          <note n="24d640b7">
            Jag kan hålla med Johnny Ahlqvist om den beskrivning han gör
            av problemen och nödvändigheten av att komma till rätta med den
            massarbetslöshet som nu råder.
          </note>
          <note n="757a8c88">
            Johnny Ahlqvist säger att det behövs nya idéer inom arbetsmarknadspolitiken.
            Jag tror också att det kan behövas. Det behövs en arsenal av åtgärder,
            men jag vill understryka att bara för att en idé är ny behöver
            den inte vara bra. Förslaget om RAS är visserligen en ny idé,
            men det är definitivt inte bra.
          </note>
          <note n="e3da459a">
            Sedan hävdar Johnny Ahlqvist att detta inte är något slöseri
            med offentliga medel. Om vi sätter 5 miljarder i relation till
            den totala statsbudgeten är det i och för sig inte någon gigantiskt
            summa. Men man måste ju sätta den i relation till hur många nya
            jobb som det här kan tänkas skapa. Det är ju då vi ser att det
            är ett slöseri. Det blir ett oerhört dyrt stöd.
          </note>
          <note n="1f864323">
            Det vore intressant att höra vad Johnny Ahlqvist har för uppfattning
            om vad resultatet blir av det här stödet. I sitt anförande säger
            han att det inte exakt går att förutspå vad olika typer av insatser
            får för effekter.
          </note>
          <note n="1f07d6df">
            Det gör det säkert inte. Men det finns ju ändå olika typer av
            beräkningar. Johnny Ahlqvist nämnde
          </note>
          <note n="daab329c">
            20 000-30 000 jobb i ett räkneexempel som han hade.
          </note>
          <note n="bb8dcb6c">
            Skall jag tolka det så att det är Johnny Ahlqvists uppfattning
            att det här förslaget kommer att ge 20 000-
          </note>
          <note n="5df73270">
            30 000 nya jobb? Då skulle jag vilja fråga vad det är för skillnad
            i beräkningssätt som gör att Johnny
          </note>
          <note n="436d60b1">
            Ahlqvist kan få det här att landa på 20 000-30 000
          </note>
          <note n="b5bf92ee">
            nya jobb när AMS i sin beräkning säger att det handlar om högst
            ca 5 000 nya jobb. Det skulle vara intressant att få det utklarat.
          </note>
          <note n="26ff9f65">
            Sedan säger också Johnny Ahlqvist att han inte hört några som
            helst förslag eller synpunkter från oss som talat tidigare här
            om hur vi skall lösa problemen.
          </note>
          <note n="3117d06c">
            I så fall måste jag säga att Johnny Ahlqvist har lyssnat dåligt.
            Det är inte i första hand primärt inom arbetsmarknadspolitikens
            område som vi ger förutsättningar för nya jobb. Det är inom näringspolitiken,
            skattepolitiken, regionalpolitiken, miljöpolitiken osv. Där har
            vi redovisat vilken inriktning vi vill ha för att skapa långsiktigt
            fasta spelreglerna för näringslivet så att det skapar framtidstro
            och investeringsvilja, inte minst hos de svenska småföretagen.
            Det är där potentialen för de många nya jobben finns framöver.
          </note>
          <note n="cc102393">
            Anf. 128 JOHNNY AHLQVIST (s) replik
          </note>
          <note n="c9cc7b8d">
            Fru talman! Elving Andersson började att tala om det här med
            slöseri med medel och hur många jobb som kan ges för dessa 5 miljarder.
            Jag säger uppriktigt att det inte finns någon prognosmakare som
            kan göra en bedömning av exaktheten i detta. Det är inte första
            gången, Elving Andersson, som vi fattar ett beslut här i riksdagen
            där vi gör precis samma beräkningar om antalet arbetstillfällen.
          </note>
          <note n="0c4b26e3">
            Förra mandatperioden genomförde vi det generella anställningsstödet
            på förslag av en arbetsmarknadsminister som representerade samma
            parti som
          </note>
          <note n="12deb94a">
            Elving Andersson gör. Jag vet inte om det fanns några beräkningar
            när det förslaget kom till riksdagen. Det enda som stod i propositionen
            var att effekterna var okända. Där fanns inga argument varför
            man skulle genomföra det. Men både Vänsterpartiet och Socialdemokraterna
            ställde upp på det generella anställningsstödet eftersom vi gjorde
            den bedömningen att det kunde ge något.
          </note>
          <note n="ba5b3ac4">
            Men Elving Andersson ställer inte upp på någon tanke i det här
            förslaget. Men jag vet, Elving Andersson, att Centern var mycket
            intresserade av förslaget om riktat anställningsstöd, men man
            förde in ekonomiska diskussioner i de förhandlingar som ägde rum,
            och då sade vi nej.
          </note>
          <note n="e907425e">
            Jag efterlyste förslag på arbetsmarknadspolitikens område, Elving
            Andersson. Det är bara att titta på föredragningslistan i dag.
            Vi diskuterar arbetsmarknadspolitik, inte skattepolitik eller
            näringspolitik, här i dag. Jag har inte hört ett enda förslag
            från Elving
          </note>
          <note n="195794ed">
            Andersson som skulle ersätta RAS. I sin egen motion skriver man
            i allmänna ordalag om helt andra åtgärder.
          </note>
          <note n="e2deae6a">
            Elving Andersson gör tummen ner för allergisaneringen eftersom
            kommunerna inte har dessa pengar.
          </note>
          <note n="12875823">
            Jag vill på det livligaste understryka att inte bara gäller kommuner
            och offentliga lokaler. Det står klart och tydligt i överenskommelsen
            att det även gäller andra bostäder. Det kommer också att avspegla
            sig i den proposition som kommer.
          </note>
          <note n="b3cae146">
            Men det är något slags taktik från dem som varit med i debatten
            i dag att föra över detta till att man bara skulle ta pengarna
            från kommunerna. Det har aldrig sagts något om detta. Kommunerna
            har samma möjligheter som alla privata lägenhetsägare att använda
            sig av de pengar som kommer i framtiden.
          </note>
          <note n="660ce44c">
            Jag ställer fortfarande frågan till Elving Andersson: Vad har
            Centern för förslag i stället, mer än att man bara pekar på de
            områden som nämndes i den allmänpolitiska debatten för fjorton
            dagar sedan? I
          </note>
          <note n="b43394a1">
            dag behandlar vi faktiskt i kammaren det riktade anställningsstödet
            och ingenting annat.
          </note>
          <note n="f338201f">
            Anf. 129 ELVING ANDERSSON (c) replik
          </note>
          <note n="3511532f">
            Fru talman! Jag skall börja med allergisaneringen.
          </note>
          <note n="2709b70d">
            Jag har redan i mitt första inlägg understrukit att det i och
            för sig är ett viktigt ändamål. Men jag ifrågasätter starkt om
            den kommer att kunna genomföras. På s. 12
          </note>
          <note n="c8c783ed">
            i utskottsbetänkandet står följande, Johnny Ahlqvist:
          </note>
          <note n="62ccb82a">
            Beträffande förslaget om investeringsprogram till förmån för
            bättre inomhusklimat och allergisanering av olika offentliga lokaler
            utgår utskottet från att ett sådant förslag bereds vidare i regeringskansliet
            osv. I
          </note>
          <note n="575f209d">
            utskottsbetänkandet talas det exklusivt om offentliga lokaler.
            Det är väl ändå utskottsbetänkandet vi diskuterar och har att
            behandla, och inte någon form av pressmeddelande om någon överenskommelse
            som har skett mellan regeringen och Miljöpartiet. Vi får väl hålla
            oss till det som finns dokumenterat i riksdagstrycket, i utskottets
            betänkande. Där står det exklusivt talat om offentliga lokaler.
          </note>
          <note n="fa6f7566">
            När man sedan talar om slöseri tycker jag att det finns anledning
            att understryka att vi nu inte diskuterar vad som skedde under
            den tidigare regeringen osv.
          </note>
          <note n="adc4e497">
            Vi kan ägna mycket tid åt det. Nu är det ett konkret förslag
            som ligger på bordet, och det är det som diskuteras.
          </note>
          <note n="467100c7">
            Johnny Ahlqvist säger att det inte finns någon prognosmakare
            som kan säga exakt vilka effekter detta förslag ger. Nej, det
            finns säkert ingen som kan säga exakt. Men man måste ändå ha en
            viss uppfattning om storleksordningen, i vilket härad detta hamnar.
            Det pratades först om 110 000 nya jobb. Det har pratats om 70
            000 nya jobb, sedan om 20 000-30 000
          </note>
          <note n="4b45a341">
            nya jobb osv. Den som jag tycker är mest auktoritativ på detta
            område, som har visat vilken metodik man har använt vid beräkningarna,
            vilka förutsättningar man har lagt in i ekvationerna osv., är
            Arbetsmarknadsstyrelsen med sin generaldirektör i spetsen, när
            man var i utskottet. Med de förutsättningar som, såvitt jag kan
            bedöma, är väldigt relevanta landar man på att det kan ge på sin
            höjd 5 000 nya jobb. Jag har inte hört varken Johnny Ahlqvist
            eller någon annan argumentera emot det sätt som Göte Bernhardsson
            har gjort sina beräkningar på. Jag är ganska övertygad om att
            det är den beräkning som kommer absolut närmast sanningen. Om
            det då handlar om den storleksordningen - 5 000 nya jobb och 5
            miljarder kronor -
          </note>
          <note n="4973b227">
            hävdar jag att det är ett slöseri med offentliga medel.
          </note>
          <note n="eb87d7e9">
            Johnny Ahlqvist säger att vi i dag diskuterar exklusivt de arbetsmarknadspolitiska
            insatserna och inte andra åtgärder som är viktiga för att skapa
            sysselsättning. Jag vill betona att just det är en brist. Här
            måste vi ha en helhetssyn. Vi löser inte problemet med de nya
            jobben primärt inom arbetsmarknadspolitikens område. Det krävs
            en helhetssyn på hela det politiska fältet för att vi skall komma
            ur massarbetslösheten.
          </note>
          <note n="fd6e5bb4">
            Anf. 130 JOHNNY AHLQVIST (s) replik
          </note>
          <note n="f0a0823f">
            Fru talman! Det gläder mig att Elving Andersson ändrade uppfattning
            i varje fall när det gäller allergisaneringen. Det tycker jag
            är positivt.
          </note>
          <note n="f4ab85d6">
            Jag vill återkomma till beräkningarna. Elving Andersson säger
            att det går att göra beräkningar enligt
          </note>
          <note n="bf6a8423">
            Göte Bernhardssons uttalande. Jag tolkade inte det som Göte Bernhardsson
            sade när han var i utskottet som att han låste fast sig vid att
            det var 5 000 arbetstillfällen som kunde komma ut av detta förslag.
            Liksom jag har sagt här sade han att det är mycket svårt att avgöra
            om det är arbetstillfällen som hade kommit ändå, utan RAS. Det
            är precis samma sak som när
          </note>
          <note n="6bb30944">
            Elving Andersson stod i talarstolen och pläderade för att människor
            skulle starta eget. Vilka beräkningar gör ni när ni menar att
            det ger så många arbetstillfällen när människor startar eget?
            Det går inte att vidta någon arbetsmarknadspolitisk åtgärd där
            man kan göra exakta beräkningar av hur många jobb det ger.
          </note>
          <note n="cb4f0267">
            Jag vill hänvisa till vad vi har sagt tidigare i arbetsmarknadsutskottet.
            Det var ett enigt utskott som uttalade sig om GAS, generellt anställningsstöd.
            I den proposition som arbetsmarknadsminister Börje
          </note>
          <note n="c621b2bb">
            Hörnlund skickade över stod: "För att beräkna effekten av GAS
            på de offentliga finanserna krävs information dels om vilka sysselsättningsökningar
            som skulle komma att ske även om GAS inte infördes, dels om vilken
            sysselsättningsökning som sker på grund av
          </note>
          <note n="090fd5b6">
            GAS. Sådan information saknas." Den propositionen var underskriven
            av både Per Unckel och Börje
          </note>
          <note n="295f8bf5">
            Hörnlund. Detta med beräkningarna är ingenting nytt.
          </note>
          <note n="e7cb1412">
            Vad har Centern för förslag till åtgärder? Jag efterlyser de
            åtgärder som skulle ersätta detta. Jag har inte fått en enda idé
            från Centerpartiet, varken i dagens debatt eller när vi har diskuterat
            i utskottet.
          </note>
          <note n="a9ace435">
            Centern skriver i mer svepande ordalag att vi nu är på väg tillbaka
            in i en arbetsmarknadspolitik som innebär att tillväxten åter
            ökar och det blir överhettning i storstadsregionerna. Det står
            så ordagrant i er motion. Man kan verkligen fråga vilka beräkningar
          </note>
          <note n="5cea5768">
            Centerpartiet gör när partiet säger att det finns tendenser till
            överhettning i storstadsregionerna. Stockholm, Göteborg och Malmö
            har i dag en öppen arbetslöshet på 15-16 %. Jag tror att Elving
            Anderssons beräkningar på vad som är överhettning är precis desamma
            som när han gör bedömningen om 5 000
          </note>
          <note n="188a79cc">
            arbetstillfällen.
          </note>
          <note n="3abfde85">
            Anf. 131 ELVER JONSSON (fp) replik
          </note>
          <note n="5819993a">
            Fru talman! När utskottsordföranden analyserar arbetslöshetens
            problem och våndor kan han konstatera, då han erinrar sig debatten
            i utskottet, att här finns mycket av samstämmighet. Vi är eniga
            om att bekämpa arbetslösheten på bred front.
          </note>
          <note n="630b547b">
            Johnny Ahlqvist talar om de industrijobb som har försvunnit.
            Det är bara att märka att den stora nedgången i industrisysselsättningen
            drog i gång i slutet på 80-talet. Vi kan konstatera, också det
            i samlad bedömning, att alla de jobben inte kommer tillbaka.
          </note>
          <note n="35503603">
            Vad som fordras är nya jobb, i den enskilda sektorn, på tjänstesidan,
            inom service och vad det kan vara.
          </note>
          <note n="89fe7e22">
            Den offentliga sektorn kommer att minska ytterligare.
          </note>
          <note n="0b0c02b6">
            Det har vi finansminister Göran Perssons ord på.
          </note>
          <note n="2a669915">
            Så säger Johnny Ahlqvist, närmast i en ödesmättad vädjan till
            kammaren: Nu måste vi klara det. Jag kan säga att det är riktigt
            att ge en sådan uppmaning till
          </note>
          <note n="f6b04b13">
            Sveriges riksdag. Men frågan blir då hur. Gör vi verkligen det?
            Visserligen gör Johnny Ahlqvist aktningsvärda försök att här teckna
            förslaget om RAS i ljusa färger. Men det har ju, som många har
            sagt här, fått alltför många kritiska omdömen för att vi egentligen
            skall våga tro på det. En av huvudpunkterna i kritiken är att
            det är ofinansierat och att det vore rimligt att ompröva det.
          </note>
          <note n="7e7f8fc5">
            Johnny Ahlqvist kommer med den berättigade frågan: Vad vill ni
            då göra? Utöver näringspolitiska åtgärder och att hyfsa vår budget,
            för att nu hålla oss till arbetsmarknadspolitiken, vill vi kraftigt
            öka på rekryteringsstödet. Vi vill satsa mer på de långtidsarbetslösa,
            handikappade och de ALU-jobb och ungdomspraktikanter vi har och
            har haft i hundratusental.
          </note>
          <note n="6526f728">
            Den socialdemokratiska regeringen krymper ihop de sistnämnda
            till ett intet. Vi tycker att ungdomspraktiken skulle få leva
            kvar ytterligare en tid.
          </note>
          <note n="d199550c">
            Den ungdomsintroduktion som arbetsmarknadsministern gjorde ett
            stort nummer av i sin tidningsartikel är på väg att bli den flopp
            jag sade, nämligen ett stort misslyckande. Vi har AMS-chefens
            ord på att allt talar för det.
          </note>
          <note n="680b6c56">
            Johnny Ahlqvist sade att Arbetsmarknadsfonden blev hårt dränerad.
            Det är väl bara att säga att den arbetsmarknadsfond som den förra
            socialdemokratiska regeringen fattade beslut om byggde på en arbetslöshet
            som var 2 %. Ingen drömmer i dag om att vi orkar återvända dit,
            åtminstone inte under detta sekel.
          </note>
          <note n="13fc119f">
            Glöm inte att det inte var längesedan Johnny Ahlqvist,
          </note>
          <note n="4b5237e0">
            Ingvar Carlsson och några till stod på trappan här utanför och
            sade att arbetslöshetsersättningen är alldeles för låg. Då gällde
            90 %. Nu är det en mera sansad bedömning. Men det är klart att
            det är flera som var med och dränerade Arbetsmarknadsfonden.
          </note>
          <note n="9fa31500">
            Fru talman! Jag tror att vi behöver ett nytänkande och en omprövning
            av det förslag som nu ligger.
          </note>
          <note n="fbde9abe">
            Anf. 132 JOHNNY AHLQVIST (s) replik
          </note>
          <note n="fff43e1e">
            Fru talman! Jag förmodar att Elver Jonsson fortfarande är lika
            stolt över den särlagstiftning som riksdagen åstadkom när det
            gäller ungdomspraktiken. Vi har sagt att vi inte ställer upp på
            den, vare sig från Vänsterpartiet eller Socialdemokraterna. Vi
            hade en avvikande mening när ni tillsammans med Ny demokrati drev
            igenom den lagstiftning som innebar en särlagstiftning för ungdomar
            och att inte gällande kollektivavtal skulle följas. Vi har sagt
            att vi vill satsa på ungdomsintroduktion i stället. De senaste
            veckorna har det ökat med 500 ungdomsintroduktionsplatser i veckan.
            Jag tror att Elver Jonsson skall vara mycket försiktig innan han
            skåpar ut det förslaget helt och hållet.
          </note>
          <note n="ba17765e">
            Jag har fått kritik för att förslaget är ofinansierat.
          </note>
          <note n="7294a3a7">
            Jag har sagt att det skall finansieras i kompletteringspropositionen.
            Något annat besked kan jag inte lämna
          </note>
          <note n="de1acdee">
            Elver Jonsson, och det var väl samma besked som vi fick under
            förra mandatperioden när vi diskuterade finansiering av olika
            förslag.
          </note>
          <note n="8f7f204b">
            Jag förstår inte varför man är så bitter över detta förslag.
            Det utökade rekryteringsstöd som Elver Jonsson föreslår är nästan
            samma sak som RAS, som vi socialdemokrater har föreslagit. Jag
            förmodar att det när Elver Jonsson skrev motionen fanns litet
            osäkerhet i Folkpartiet om i vilken ställning man skulle komma,
            beroende på vilken partiledare man skulle välja. Men jag tycker
            ändå inte att det skall inverka på sakbehandlingen av frågan.
            Nu vet vi hur det är i
          </note>
          <note n="b30a2ea3">
            Folkpartiet, så nu kanske man kan ändra uppfattning i frågan.
            Jag kan inte se några större skillnader mellan
          </note>
          <note n="10184583">
            RAS och ett höjt rekryteringsstöd. Man kan använda
          </note>
          <note n="1b390d03">
            RAS i kombination med rekryteringsstöd.
          </note>
          <note n="38a78d00">
            Anf. 133 ELVER JONSSON (fp) replik
          </note>
          <note n="9a58fc8f">
            Fru talman! När det gäller synen på rekryteringsstöd ligger vi
            mycket nära varandra. Det var vad jag sade i mitt inledningsanförande.
            Det stora undantaget i vår bedömning är just RAS-förslaget.
          </note>
          <note n="17176336">
            Johnny Ahlqvist beskärmar sig över att vi hade en särlagstiftning
            när det gäller ungdomspraktiken. Den stöddes, eller åtminstone
            tolererades, sent omsider av den socialdemokratiska oppositionen.
          </note>
          <note n="c7591175">
            Nu säger Johnny Ahlqvist att han sätter sitt hopp till ungdomsintroduktionen
            därför att den har ökat med 500 platser sedan förra veckan. Det
            var ju gott och väl, men det fanns inte mer än 1 500 platser när
          </note>
          <note n="4bca8ae1">
            AMS-chefen anmälde läget. Är det nu 2 000 är det ju gott och
            väl, men det skall ses mot bakgrund av de kanske hundratusentals
            ALU-projekt som nu krymps ihop till ett minimum. Många i ungdomspraktik
            fick fotfäste på arbetsmarknaden och en fortsatt anställning.
            De kommer att behöva kompenseras med nya arbetsplatser, och det
            tror jag inte att ungdomsintroduktionen kan klara.
          </note>
          <note n="8689a930">
            Ordföranden skall ändå hållas räkning för att han inte polemiserade
            mot våra förslag om en hårdare satsning på handikappområdet för
            dem som har svårt att komma in på arbetsmarknaden. Det ger åtminstone
            mig ett visst hopp om att vi kanske i utskottet skulle kunna göra
            en omdisponering som blir till fördel för dem som har det allra
            svårast.
          </note>
          <note n="219904de">
            Till sist, fru talman, vill jag bara erinra om den frontlinje
            vi har i Folkpartiet. Det är inte en trestegsraket av s-modell,
            utan det är tre andra saker. För det första är det ett positivt
            näringsklimat. För det andra är det sunda statsfinanser. För det
            tredje - det är det vi nu talar om - är det en aktiv arbetsmarknadspolitik.
          </note>
          <note n="4f9ee6dd">
            På de tre sakerna ställer Folkpartiet upp, och jag tror att det
            finns punkter där vi också kan bli överens med den nuvarande regeringen.
          </note>
          <note n="5a36d385">
            Anf. 134 JOHNNY AHLQVIST (s) replik
          </note>
          <note n="b14f164c">
            Fru talman! Elver Jonsson begär att vi från Socialdemokraterna
            skall redovisa hela vår politik. Vi ställde aldrig krav på den
            förra regeringen att också redovisa ytterligare åtgärder när man
            lade fram en särproposition.
          </note>
          <note n="04b6a5bd">
            Jag kan lugna Elver Jonsson med att det säkert kommer att finnas
            en rad åtgärder när det gäller arbetsmarknadspolitiken i kompletteringspropositionen.
          </note>
          <note n="681e8b45">
            Därmed har jag inte sagt att det är någon form av raket. Man
            begär att vi skall komma med ett totalgrepp. Vi återkommer i kompletteringspropositionen,
            och där kommer vi säkert att ha ytterligare åtgärder både för
            yngre och för äldre arbetskraft.
          </note>
          <note n="be96bf44">
            Vi har sagt att ALU-projekten skall minska. Jag vet inte var
            Elver Jonsson fått uppgiften om att de skall försvinna totalt
            ifrån. Vi säger att det skall finnas
          </note>
          <note n="0ad7409d">
            10 000 ALU-platser i slutet på budgetåret. Jag uppmanar Elver
            Jonsson att komma ihåg att det faktiskt är ett budgetförslag som
            gäller i 18 månader. Ingen har sagt att ALU skall avskaffas direkt,
            utan det skall minskas på sikt. Det gör vi därför att både företag
            och jordbruk - det är ofta företag - har gjort bedömningen att
            projekten har en stor undanträngningseffekt. Därför vill vi minska
            på den delen.
          </note>
          <note n="a2891b64">
            Jag hoppas att Elver Jonsson ställer upp i framtiden när det
            gäller den aktiva arbetsmarknadspolitiken.
          </note>
          <note n="350d67a2">
            Vi har tidigare haft en samsyn i arbetsmarknadsutskottet.
          </note>
          <note n="f06e9a10">
            Elver Jonsson säger att vi måste ha ett bra näringsklimat i landet.
            Jag delar helt den uppfattningen.
          </note>
          <note n="c4e3a9a4">
            Men det får inte ske på bekostnad av löntagarna.
          </note>
          <note n="e43f1ecd">
            Förra mandatperioden gjorde man hela arbetsmarknaden osäker för
            löntagare, medan man stärkte motpartens positioner oerhört mycket.
            Den synen på näringslivet kan vi faktiskt inte ha från Socialdemokraterna.
            Vi tycker att även en löntagare skall ha ett skydd i samhället.
          </note>
          <note n="b220613d">
            Anf. 135 HANS ANDERSSON (v) replik
          </note>
          <note n="b1588d92">
            Fru talman! Jag skulle bara vilja upprepa frågorna, eller åtminstone
            antyda dem, eftersom jag inte fick några svar. Vad har Johnny
            Ahlqvist att säga om övertidsbegränsning i enlighet med våra förslag?
          </note>
          <note n="f8d8e9dc">
            Varför vill man ha en privatiseringsstimulans och diskriminera
            kommuner på det sätt jag anförde? Varför gick man inte på vår
            linje när det gällde långtidsarbetslösa? Varför drog man inte
            en snävare gräns när det gällde företagen? Hur kan man stimulera
            nyanställningar med retroaktiva bidrag? Det är i och för sig svårt
            att svara på, men det skulle vara skojigt att höra ett försök.
          </note>
          <note n="0b9d21be">
            Fru talman! Jag får också tacka Johnny Ahlqvist för lovorden
            om vår motion. Det är synd att de inte resulterade i en konstruktiv
            diskussion.
          </note>
          <note n="72270fa2">
            Jag skall ärligt säga att jag är bekymrad över vad
          </note>
          <note n="b9dd9329">
            Johnny Ahlqvist kallar för "sällskapet". Jag tycker också att
            de angrepp som sker mot arbetsmarknadsminister Anders Sundström
            är olustiga. Jag deltar inte i skallet när drevet går. Å andra
            sidan är han själv egenartad i sina massmediala utspel. Jag fick
            en DN-
          </note>
          <note n="983cf7a7">
            artikel där han frågade vad vi sysslade med när Folkpartiet var
            så bra. Jag läste Folkpartiets motioner och hittade ingen samstämmighet
            alls. Jag hittade alltså en svajig regeringspolitik på detta område.
            Man orkade inte föra seriösa förhandlingar med oss.
          </note>
          <note n="4708305d">
            Finansieringsfrågan är faktiskt viktig. Johnny
          </note>
          <note n="c41cce80">
            Ahlqvist antyder att det är klart att arbetslösheten är dyr om
            man går från arbetslöshet till någon form av anställningsstöd
            - om man är med i åtgärder eller går på kassa. Visst är det så.
            Men så kan vi ju inte räkna.
          </note>
          <note n="4e61f9fb">
            Idén är att vi skall få bort människor från den dyra arbetslösheten.
            Då skall staten göra en vinst. Statsfinanserna skall saneras.
            Vi skall inte omedelbart slänga pengarna i sjön. Det är bara i
            de fall som en nyanställning har en nettoeffekt som detta stöd
            bidrar till att sanera statsfinanserna.
          </note>
          <note n="9b11bd64">
            Jag ifrågasätter det i högsta grad med åberopande av AMS:s och
            annan forskning. Man kan inte bara säga att ingen vet någonting,
            och att vi därför slänger ut fem miljarder. Vi vet en del. Vi
            vet också en del om starta-eget-bidrag, och det är i själva verket
            ganska positivt, Johnny Ahlqvist. Det vi vet om anställningsstöd
            är ganska negativt - särskilt när det utformas så här.
          </note>
          <note n="cc728016">
            Jag har kvar min fråga när det gäller finansieringen. Är finansieringen
            avklarad? Är den inskuggad på något sätt i den budget som regeringen
            lade fram i januari, eller är den det inte? Skiljer det sig åt
            i förhållande till de andra satsningarna utanför A2-anslaget,
            som ligger i det s.k. arbetsmarknadspaketet, eller inte? Vad är
            Johnny Ahlqvists uppfattning om det?
          </note>
          <note n="be83ae86">
            Anf. 136 JOHNNY AHLQVIST (s) replik
          </note>
          <note n="5ca68878">
            Fru talman! Anledningen till att det inte blev några långtgående
            förhandlingar med Vänsterpartiet baserade på partiets motion,
            Hans Andersson, är att jag inte uppfattar den som en motion utan
            mer som en doktorsavhandling om arbetsmarknadspolitiken. Det saknas
            väldigt mycket politik i det dokument man har presterat. Det var
            inte så oerhört lätt att börja förhandla utifrån detta från början.
          </note>
          <note n="d38f020a">
            Jag tror inte på den modell ni skisserar när det gäller övertidsuttaget,
            Hans Andersson. Ni vill ha ytterligare en avgift för högt övertidsuttag.
            I dag kostar det enligt de flesta avtal 70 eller 100 % mer att
            ha folk som går på övertid. Gör företaget bedömningen att man
            hellre vill betala den övertiden tror jag inte att det hjälper
            med ytterligare avgifter. Som jag sade är det redan dyrt.
          </note>
          <note n="0d3204ab">
            När vi började starta-eget-debatten hade varken
          </note>
          <note n="af936ba0">
            Hans Andersson eller jag några belägg för hur många arbetstillfällen
            bidraget skulle ge. Det är precis samma sak med vårt förslag till
            RAS. Vi vet inte vilken omfattning det kommer att få i framtiden,
            men det har man aldrig vetat med någon arbetsmarknadspolitisk
            åtgärd. Det finns en stor osäkerhetsfaktor.
          </note>
          <note n="9e692753">
            Jag tycker att det är litet väl mycket begärt att vi skall kunna
            visa exakta siffror för just detta förslag.
          </note>
          <note n="30c876c5">
            Det är ju det Hans Andersson kräver. Man har inte gjort andra
            bedömningar av alla de andra förslag som vi har varit med om att
            fatta beslut om här i kammaren. Man har i efterhand sett om det
            varit positivt eller negativt. Jag förmodar att vi måste göra
            så även med utformningen av detta förslag.
          </note>
          <note n="cb35398a">
            Anf. 137 HANS ANDERSSON (v) replik
          </note>
          <note n="f04c3c90">
            Fru talman! Övertiden har vi gjort dyrare. Vi skjuter prick med
            samma resonemang. Det skall alltså vara dyrare att plocka ut mycket
            övertid. Men jag tror inte heller att det räcker, därför har vi
            halverat taket.
          </note>
          <note n="d1645335">
            Det skall inte vara möjligt att bryta igenom årstaket redan i
            april, som jag hörde av den senaste rapporten från Metallindustriarbetareförbundet
            att man gjorde förra året. Man körde alltså full skala januari,
            februari, mars och april. Då hade man tagit ut sina 200
          </note>
          <note n="0786f87e">
            timmar. Det är ett otyg. Det handlar inte om flaskhalsar. Det
            handlar om missbruk av personal som är livrädd att förlora jobbet,
            att inte vara anpasslig. Den linjen borde ni kunna biträda.
          </note>
          <note n="26fda78e">
            Man får gå på så goda beräkningar man kan, dra nytta av så goda
            erfarenheter man kan och fråga så tillitsfull expertis man kan.
            När man gör detta, vare sig det resulterar i Vänsterpartiets motioner
            eller i doktorsavhandlingar, hamnar man i en position där man
            inte tror att detta är en lyckad användning av pengar.
          </note>
          <note n="1743c62c">
            Det är ingen liten åtgärd. Man är beredd att drälla ut 5 miljarder
            kronor. Man var beredd att drälla ut 7
          </note>
          <note n="8309fc35">
            miljarder. Inga inskränkningar på exportföretag, inga inskränkningar
            på storleken av företag. Det är häpnadsväckande.
          </note>
          <note n="a75b1c82">
            Jag tror faktiskt det ligger mycket i vad Anders
          </note>
          <note n="36a2fe27">
            Sundström själv sade, när han var i utskottet: Man kanske skulle
            stimulera ekonomin litet grand. Jag kan se oändligt många andra
            stimulanser som gör fördelningspolitisk nytta, som ökar efterfrågan
            och som inte bara är gratispengar till de företag som har den
            lyckan av konjunkturen och devalveringen att de har stora möjligheter
            att betala för nyanställningar.
          </note>
          <note n="5e40568d">
            Fortfarande skulle jag vilja ha konkreta svar på de konkreta
            frågor jag ställde, Johnny Ahlqvist. De är av mycket stor betydelse.
            Jag tycker att det ligger ett ansvar på utskottsordföranden att
            ha litet mer seriösa svar på den typen av konkreta frågor.
          </note>
          <note n="7952a95f">
            Anf. 138 JOHNNY AHLQVIST (s) replik
          </note>
          <note n="1a9ff2b6">
            Fru talman! Det är intressant när Hans Andersson säger att vi
            slänger ut medel på detta. Men Hans Andersson har faktiskt själv
            skrivit under på principen att man skall ha en subventionering
            av anställningarna. Skillnaden mellan vårt förslag och Vänsterpartiets
            förslag är att Vänsterpartiets förslag är så invecklat att det
            enda som skulle ge några ytterligare anställningar vore den byråkrati
            som skulle krävas för att handlägga sifferexercisen.
          </note>
          <note n="732ab40f">
            Ni lägger fram ett förslag där ni delar upp året i olika perioder
            kopplade till olika subventionsgrader.
          </note>
          <note n="c60cbba2">
            Vem skulle kunna hålla reda på i vilken period man befann sig
            när man skulle ha en viss subvention? Den
          </note>
          <note n="affbee95">
            1 juli-den 30 september 50 %, den 1 maj-den 30 juni
          </note>
          <note n="be3ea76d">
            75 %, den 1 mars-den 30 april skulle man ha en annan subventioneringsgrad.
            Det går inte att ha arbetsmarknadspolitiska medel som utgör en
            sådan byråkrati, Hans Andersson. Det är därför vi inte har kunnat
            ställa upp på detta förslag.
          </note>
          <note n="8d90e353">
            Anf. 139 KENT OLSSON (m) replik
          </note>
          <note n="805ea9cd">
            Fru talman! Jag förstår att Johnny Ahlqvist har det svårt med
            sin argumentation. Här har vi ett förslag som ingen vill ha. Det
            kan inte vara lätt att försvara det som ingen vill ha. Arbetsgivarna
            vill inte ha det.
          </note>
          <note n="362cad11">
            De säger: Det ger inga nya jobb. Facket vill inte ha det: Det
            ger inga nya jobb. Ingen vill ha det, mer än
          </note>
          <note n="b9a8313d">
            Anders Sundström och, som vi fått höra i dag, den socialdemokratiska
            riksdagsgruppen.
          </note>
          <note n="4af7bbd0">
            Man säger också att man inte ger sig hän åt sifferexercis. Jag
            har läst i propositionen. Där står det att förslaget skall ge
            110 000 nya jobb. Men jag förstår att Johnny Ahlqvist inte vill
            ge sig hän åt någon sifferexercis. Det har nämligen visat sig
            att det bara ger
          </note>
          <note n="5c0e5b43">
            5 000 jobb. Det står i betänkandet, som är underskrivet av Johnny
            Ahlqvist. Det står: "Nettoeffekten uppskattas till ca 10 % eller
            drygt 5 000 personer."
          </note>
          <note n="dfd903ed">
            Det står faktiskt i arbetsmarknadsutskottets betänkande. Därmed
            kan man säga att det blir väldigt dyra jobb. Det blir 5 miljarder
            för 5 000 nya jobb, vilket är
          </note>
          <note n="8fe11c8a">
            1 miljon per jobb. Det är en helt unik satsning att varje jobb
            skall kosta sex sju gånger mer än det kostar att gå arbetslös.
          </note>
          <note n="d427b85a">
            Sedan frågar Johnny Ahlqvist varför de borgerliga inte tycker
            om en sänkning av arbetsgivaravgiften.
          </note>
          <note n="668dfcf9">
            Skall jag notera det som en ny giv från socialdemokraterna att
            man i princip vill sänka arbetsgivaravgifterna. Det som är konstaterbart
            är faktiskt att man först har höjt dem förfärligt mycket, sedan
            sänker man dem igen. Det är det som vi är emot. Vi är mycket för
            en sänkning av arbetsgivaravgifter, Johnny Ahlqvist, men den skall
            gälla alla och inte bara vissa.
          </note>
          <note n="41fac35f">
            Till den politiska pajkastningen. Är det politisk pajkastning
            att säga att det här förslaget är dåligt, då ingår även facket
            i den politiska pajkastningen. För från de flesta fackliga håll
            har man sagt att det här förslaget är urdåligt.
          </note>
          <note n="6fdf1d07">
            Varför lyssnar ni inte på facket? Ni som så gärna annars säger
            att ni lyssnar på facket. När det gällde återställarna var ni
            snabba att lyssna på facket. Men nu lyssnar ni inte, trots att
            facket säger att det här inte kommer att ge några nya jobb. Det
            är förvånansvärt att man så helt kan negligera detta fack som
            man i andra sammanhang tycker att det är så viktigt att följa.
          </note>
          <note n="7dfd59ab">
            Jag tycker faktiskt att det är nonchalant att ministern inte
            är här en sådan här dag. Han borde vara här när man diskuterar
            en sådan viktig sak. Men jag har, som jag har sagt tidigare, stor
            förståelse för att han inte är här. Med den kritik som det här
            förslaget får kanske det är lugnare att sitta hemma i Piteå.
          </note>
          <note n="86f33889">
            Anf. 140 JOHNNY AHLQVIST (s) replik
          </note>
          <note n="04d3df6b">
            Fru talman! Den här debatten blir mer och mer intressant. Helt
            plötsligt får man höra moderaten Kent
          </note>
          <note n="f13b09fa">
            Olsson bekymra sig för den fackliga organisationen i landet och
            bekymra sig för korporationen. Den inställningen mötte jag aldrig
            från Kent Olsson när han satt i Arbetsrättsutredningen i våras.
            Då var det en helt annan ton Kent Olsson hade. Men man kan kanske
            som en amöba byta form och färg när det passar.
          </note>
          <note n="ce30acf6">
            Jag vill också säga till Kent Olsson, när han läser ur ett betänkande
            och säger att jag har skrivit under det. Vad som står redovisat
            i den delen av betänkandet, Kent Olsson, är faktiskt utfrågningen.
            Detta står inte i betänkandetexten. Jag rekommenderar Kent
          </note>
          <note n="603989df">
            Olsson varmt att försöka sätta sig in i de rutiner som finns
            i riksdagen innan han gör påhopp under pågående debatt.
          </note>
          <note n="e8c4508f">
            Kent Olsson sade tidigare att etablerade företag kommer att slås
            ut om detta genomförs, därför att de oseriösa företagen kommer
            att blomstra i stället. Jag vill ställa en fråga till Kent Olsson:
            Var det därför
          </note>
          <note n="1b81a010">
            Kent Olsson så häftigt drev att 38 § i medbestämmandelagen skulle
            tas bort, för att den hindrade seriösa företagare? Det kanske
            hade varit på sin plats att Kent
          </note>
          <note n="d2dfd59a">
            Olsson hade satt sig in i det problemet långt tidigare i stället
            för att komma med lösa påståenden.
          </note>
          <note n="bbe41661">
            Det som är mest bekymmersamt med Kent Olsson är faktiskt att
            han anser att arbetstillfällen i Sverige är konstanta. Han säger
            själv att RAS inte innebär att det blir några anställningar. Blir
            det en anställning med
          </note>
          <note n="2a9611b8">
            RAS i det ena företaget, sägs någon upp i det andra företaget.
            Vad är det för forskning som ligger till grund för Kent Olssons
            bedömning på detta område?
          </note>
          <note n="85b205ba">
            Han för också fortfarande samma propaganda som från den allmänpolitiska
            debatten för ett antal veckor sedan, att alla kommuner skall få
            betala de här sex miljarderna. Jag upprepar återigen, Kent Olsson,
            precis som vi sade för 14 dagar sedan, att detta gäller även vanliga
            bostadsföretag.
          </note>
          <note n="496565e5">
            Jag ställde frågan till Kent Olsson: Vad har moderaterna för
            förslag för att klara arbetsmarknadspolitiken? Jag har inte hört
            ett enda konkret förslag i de debatter vi har haft i kammaren.
            Kent Olsson har en replik kvar. Förklara för kammaren och för
            de människor som är intresserade av politik vilka alternativ moderaterna
            har!
          </note>
          <note n="9859f6a3">
            Anf. 141 KENT OLSSON (m) replik
          </note>
          <note n="dff6e772">
            Fru talman! Jag förstår att Johnny Ahlqvist inte har hunnit läsa
            våra förslag. På s. 6 och s. 7 finns det en sammanfattning av
            dem. Ägna gärna kvällen åt att läsa dem! Men med tanke på att
            Johnny Ahlqvist hela tiden måste försvara RAS med konstiga argument
            förstår jag att han inte har hunnit läsa dem.
          </note>
          <note n="831909c1">
            Vad gäller facket konstaterar jag att det unika händer att Johnny
            Ahlqvist går emot facket i den här saken. Vi lyssnar både till
            vad fack och arbetsgivare säger. De är eniga i det här fallet.
          </note>
          <note n="a06b6ea1">
            Det är faktiskt inte jag som säger att det här kommer att innebära
            undanträngningseffekter, det kan jag säga. Men jag citerade faktiskt
            vad målarfacket sade,
          </note>
          <note n="9462f9a9">
            Johnny Ahlqvist. Det kan kanske vara intressant att det var ett
            citat från vad facket och arbetsgivarna inom målarbranschen sade
            om undanträngningseffekter. Det kanske vore bra om man var med
            och hörde vem som sade vad. Men jag ställer upp på det de säger.
          </note>
          <note n="16ff4f1e">
            Diskussionen om de 5 000 personerna tog jag upp för att Johnny
            Ahlqvist pratade om att det rörde sig om 20 000-30 000 personer.
            Det står 110 000 personer i betänkandet.
          </note>
          <note n="8fefea88">
            När vi talar om en sifferexercis är det faktiskt med början från
            propositionen, där det står att RAS skall ge 110 000 nya jobb.
            Dessa 110 000 nya jobb har nu
          </note>
          <note n="946cdb28">
            Johnny Ahlqvist med viss from förhoppning fått upp till 20 000-30
            000 jobb. Vid utfrågningen sade
          </note>
          <note n="e7234bfc">
            AMS:s generaldirektör att man kan beräkna att det ger
          </note>
          <note n="2faea4fb">
            5 000 nya jobb. 5 000 nya jobb för 5 miljarder kronor är oerhört
            dyra jobb.
          </note>
          <note n="62c8df99">
            Det skulle vara intressant om vi kunde få höra om
          </note>
          <note n="08b16796">
            Johnny Ahlqvist tycker att 1 miljon per jobb är dyrt.
          </note>
          <note n="0f200220">
            Är det så att man bara därför att man skall försvara en dålig
            proposition tycker att det är värt 1 miljon per jobb? Eller är
            det så att Johnny Ahlqvist kan siffror bättre än AMS generaldirektör?
            Det vore intressant att få höra.
          </note>
          <note n="e9b26314">
            Anf. 142 JOHNNY AHLQVIST (s) replik
          </note>
          <note n="95d29a42">
            Fru talman! Jag har inte velat ge mig in i några debatter om
            antalet arbetstillfällen. Jag sade från talarstolen, om Kent Olsson
            hade velat lyssna på mig, att jag inte vill göra några beräkningar.
            Det finns inte några precisa mallar som säger att det ger si eller
            så många antal arbetstillfällen. Det har jag aldrig sagt.
          </note>
          <note n="eb00cc70">
            Jag tog ett exempel. Vid 20 000-30 000 arbetstillfällen ger förslaget
            den och den effekten för statsfinanserna. Det var så jag svarade,
            Kent Olsson. Försök inte att hela tiden vränga till vad jag säger.
          </note>
          <note n="ec40f317">
            Jag har märkt att Kent Olsson hänvisar till den moderata motionen,
            som skall lösa alla problem inom arbetsmarknadspolitiken. Jag
            förstår att man från
          </note>
          <note n="7c504f27">
            Moderaternas sida försöker lägga en stor dimridå över hela denna
            diskussion, eftersom de står totalt tomhänta.
          </note>
          <note n="72a6d14f">
            Moderaterna har ingenting konkret att komma med mer än att försämra
            arbetsrätten, försämra arbetslöshetsersättningen, ökade löneskillnader
            och sänkta ungdomslöner. Det är Moderaternas idé om hur man skall
            klara sysselsättningen i Sverige i framtiden.
          </note>
          <note n="2f9516be">
            Moderaterna har hävdat att de tror på att sänkta skatter ger
            mer sysselsättning. Då förstår jag inte varför de inte kunde gå
            med på detta förslag om att sänka skatterna.
          </note>
          <note n="dda5951d">
            Hur många arbetstillfällen gav de sänkta skatter som ni genomdrev
            förra mandatperioden, Kent Olsson? Ni gjorde den största omfördelningen
            som har skett i svenskt samhälle i modern tid när ni tog från
            vanliga löntagare och sänkte skatterna för kapitalägare och aktieägare.
          </note>
          <note n="47695ce0">
            Jag förstår att Kent Olsson har svårt att svara på frågan hur
            många arbetstillfällen det gav för AB Sverige. Vi tappade 400
            000 arbetstillfällen under den tiden. Det var det som var resultatet
            av den stora omfördelning på skattesidan som ni genomförde, Kent
          </note>
          <note n="66be36ec">
            Olsson.
          </note>
          <note n="6cad6d78">
            Fru talman! Detta visar på en bred skiljelinje i svensk arbetsmarknadspolitik.
            Moderaterna har själv isolerat sig i en hörna. Jag tycker att
            det är bra att övriga borgerliga partier i de flesta fallen inte
            kan skriva gemensamma reservationer med Moderaterna.
          </note>
          <note n="37637937">
            Moderaterna har inte den syn som är värdig svensk arbetsmarknadspolitik.
          </note>
          <note n="fd292fb8">
            Anf. 143 DAN ERICSSON (kds) replik
          </note>
          <note n="1a648d6f">
            Fru talman! Det är fyra saker jag vill ta upp med anledning av
            Johnny Ahlqvists anförande.
          </note>
          <note n="56a1129f">
            Det första är den låga debattnivån. Jag citerade ur
          </note>
          <note n="7b1ced37">
            LO:s tidning, Johnny Ahlqvist. Det var en skrivning i artikeln
            om att Anders Sundström står helt ensam om
          </note>
          <note n="a29c92a7">
            RAS. Vidare travesterade jag Sundströms egna självberömmande
            ord som också stod i samma tidning, nämligen Aftonbladet.
          </note>
          <note n="334978e3">
            Jag sade inte detta bara rakt ut i luften. Jag tycker nämligen
            att det är allvarligt att regeringen återigen söker konfrontation.
            Jag var en av dem som trodde på regeringen när den i regeringsdeklarationen
            talade om att den skulle vara en samarbetsregering. Jag tror på
            detta.
          </note>
          <note n="c2c76460">
            Men dessvärre, Johnny Ahlqvist, är det inte på det sättet. Regeringen
            väljer att i fråga efter fråga söka konfrontation. Det tycker
            jag är väldigt beklagligt.
          </note>
          <note n="9a669ba2">
            Det har funnits möjligheter till samförstånd och samarbete, men
            de möjligheterna tunnas ut alltmer. Det är ytterligare en spik
            i kistan när det gäller att försöka nå samförstånd, och det beklagar
            jag.
          </note>
          <note n="0057a73a">
            Det andra jag skall tala om är de egna förslagen från de andra
            partierna, som Johnny Ahlqvist efterlyste. Precis som här har
            sagts här pekade vi ut dem i reservationen. De finns i motionsbeskrivningen
            i betänkandet. Vi har i den arbetsmarknadspolitiska motionen presenterat
            våra förslag.
          </note>
          <note n="c8da0a63">
            Det grundläggande är vilken politik man generellt sett för gentemot
            företagen, vilket företagsklimat som man får i ett land. Det är
            det avgörande. Det är det som ni socialdemokrater fortfarande
            inte har förstått.
          </note>
          <note n="e763a99f">
            Man kan inte kompensera en dålig generell politik gentemot företagen
            med aldrig så många arbetsmarknadspolitiska åtgärder. Det är viktigt.
          </note>
          <note n="14c643cb">
            Det tredje jag ville ta upp är följande. Johnny
          </note>
          <note n="3fec41a5">
            Ahlqvist säger att tankarna bakom förslaget är att få fram fler
            jobb. Jag tror på det. Man har tanken att det skall leda till
            fler jobb. Men allt som framkommit hittills visar att detta är
            det mest ineffektiva sättet att använda dessa pengar som regeringen
            någonsin har presenterat.
          </note>
          <note n="5ed8c506">
            Så kommer jag till det fjärde. Jag ställde i mitt anförande frågan:
            Kan ni nu inte ta till er den massiva kritiken som finns mot RAS?
            Vad skall göra att ni skall backa från ert förslag, som så totalt
            har gjorts ned av de inblandade parterna? Jag undrar återigen
            varför ni mot all denna sakkunskap som har presenterats ändå skall
            driva igenom detta. Varför, Johnny
          </note>
          <note n="2e97014a">
            Ahlqvist?
          </note>
          <note n="d947cd46">
            Anf. 144 JOHNNY AHLQVIST (s) replik
          </note>
          <note n="838c5c02">
            Fru talman! När jag läser kds motion hittar jag ett förslag till
            hur man skall lösa problemen på framtidens arbetsmarknad. Man
            skall införa ett speciell skattsedel för ungdomar.
          </note>
          <note n="c7967570">
            Vi förde stora diskussioner om detta under den förra mandatperioden.
            Enligt det exempel man hänvisade till i debatten om ungdomsskattsedlar
            skulle ungdomarna få 15 kr i timmen. Jag tror inte att en skattsedel
            för ungdomar löser de problem som vi i dag har på arbetsmarknaden,
            Dan Ericsson.
          </note>
          <note n="ab57677c">
            Det skulle vara intressant att få reda på Dan Ericssons uppfattning.
            Han säger att man måste ha generell och bra sysselsättningspolitik
            och näringspolitik.
          </note>
          <note n="aad19b81">
            Fördes det sådan politik under de tre år som Dan
          </note>
          <note n="0269bc6c">
            Ericsson tillhörde ett regeringsbärande parti?
          </note>
          <note n="9b803f03">
            Det skedde under den tiden 45 000 konkurser i det här landet.
            Jag vet inte om det var en så där oerhört lyckad satsning för
            alla de företagare som fick begära sig själv i konkurs. Ni prövade
            ju den nyliberala politiken med skattesänkningar. Jag tror inte
            att den heller gav dessa företagare något, som efter en kort tid
            gick i konkurs. Det enda förslag jag kan uppfatta i kds motion
            är ungdomsskattsedeln.
          </note>
          <note n="9bfea156">
            Ni pratar mycket om att man skall starta företag i den privata
            tjänstesektorn. Den debatten förde vi också under förra mandatperioden.
            Det är den s.k.
          </note>
          <note n="a5fd2af3">
            pigdebatten.
          </note>
          <note n="80bf38ed">
            Det nya ni har att tillföra när det gäller hur vi skall lösa
            problemen på arbetsmarknaden är att ni föreslår en ungdomsskattsedel
            och tycker att ungdomarna själva skall ut och förhandla till sig
            löner. Det rimmar därför illa när Dan Ericsson nu slår vakt om
            fackföreningarna och LO och säger att ni lyssnar till dem.
          </note>
          <note n="bc9f20f7">
            Vad var det ni sade under förra mandatperioden när vi diskuterade
            ungdomsskattsedeln? Här skall inga fackpampar eller fackbossar
            komma in och styra, utan ungdomarna skall ha den lönesänkning
            de själva kan ordna på arbetsmarknaden! Det var förra gången ert
            svar på frågan hur man skulle lösa problemet med ungdomsarbetslösheten,
            Dan Ericsson.
          </note>
          <note n="2a8751b0">
            Anf. 145 DAN ERICSSON (kds) replik
          </note>
          <note n="4e1549e6">
            Fru talman! Som vanligt med socialdemokratiska debattörer återvänder
            man till den tidigare regeringsperioden. Det är onödigt att återigen
            referera vad som är grunden till de problem som vi haft i början
            på
          </note>
          <note n="affb622a">
            90-talet. Det var den politik som fördes under tidigare årtionden.
            Låt oss inte fly undan till den nu ingen,
          </note>
          <note n="2fcdf22f">
            Johnny Ahlqvist, utan låt oss ta debatten om det förslag som
            i dag ligger på kammarens bord, nämligen förslaget om anställningsstöd.
          </note>
          <note n="b7fabb97">
            Johnny Ahlqvist försöker också att förlöjliga och misskreditera
            förslag. Han försöker beskriva förslag från kds som att de får
            en effekt som de definitivt inte får. Vad ni talar om, Johnny
            Ahlqvist, är en avdragsrätt för hemtjänster. Det är något som
            vi aldrig har varit för.
          </note>
          <note n="3bf388ea">
            Varför vill ni inte läsa de förslag som finns när det gäller
            ungdomsskattsedeln och hur den snabbt skulle få flera ungdomar
            i arbete? Det handlar definitivt inte om pigjobb eller någonting
            åt det hållet. Men det är ett lätt sätt att försöka förlöjliga
            och styra debatten så att man inte kan ta en debatt i sak.
          </note>
          <note n="f80d565b">
            Sedan finns det faktiskt ett antal fler förslag i vår arbetsmarknadsmotion.
            Det finns 22 hemställanspunkter. Jag kan nämna några ytterligare
            saker.
          </note>
          <note n="18dc166d">
            Förutom att vi måste ha en tillväxtorienterad politik som skapar
            ett bra företagsklimat måste vi ha en arbetsrätt som underlättar
            anställning i småföretag. Ni har börjat komma in på den tanken.
          </note>
          <note n="876d165c">
            Men om ni kan lägga fram ett sådant förslag så är vi överens,
            trots att ni tidigare har avskaffat den möjligheten.
          </note>
          <note n="cfd47b6c">
            Vi talar om bättre kapitalförsörjning. Okej, där har ni också
            börjat komma fram med tankar om ett riskkapitalavdrag. Det har
            tidigare varit ett kds-förslag.
          </note>
          <note n="fb8a81e2">
            Det som kds har presenterat kanske inte är så tokigt.
          </note>
          <note n="060ec9c6">
            Vi talar starkt för att de skattekilar som finns inom tjänstesektorn
            skall tas bort. Då kan det bli en stark framväxt av en ny arbetsmarknad.
            Vi talar om skatteväxling för att premiera miljövänlig teknik.
            Vi vill utveckla ungdomspraktiken med hjälp av lärlingssystem.
            Vi vill ha en kraftfull utbildningssatsning för kompetenshöjning
            för de grupper som endast har en förgymnasial utbildning. Jag
            tror att vi kan vara överens även på den punkten. Det är viktigt,
            inte minst för att möta dem som är litet äldre och som har svårigheter
            på arbetsmarknaden och som riskerar att bli långtidsarbetslösa.
          </note>
          <note n="6fce3d2c">
            Visst finns det en mängd förslag i kds-motionen.
          </note>
          <note n="9fb29702">
            Problemet är, Johnny Ahlqvist, att när ni söker konfrontation
            minskar möjligheten till en gemensam syn på frågorna och en bra
            sammantagen politik för att sänka arbetslösheten.
          </note>
          <note n="45a6f3c9">
            Anf. 146 JOHNNY AHLQVIST (s) replik
          </note>
          <note n="df09349a">
            Fru talman! Jag hoppas att detta blir mitt sista inlägg i dagens
            debatt.
          </note>
          <note n="b6e5e9fa">
            Jag uppfattade det så att Dan Ericsson hela tiden höll på att
            misskreditera förslag i talarstolen. Jag tror inte att vi skiljer
            oss åt i retoriska hänseenden. Vi har haft debatter tidigare i
            denna kammare.
          </note>
          <note n="24d4c088">
            Jag tror inte på idén om en ungdomsskattesedel.
          </note>
          <note n="a391f0d3">
            Jag är öppen för diskussioner i utskottet när de andra motionerna
            skall behandlas. Det finns många punkter där kds och Socialdemokraterna
            har samma uppfattning. Det gäller både propositionen och motioner.
            Jag välkomnar ett samarbete över blockgränserna i arbetsmarknadsutskottet.
          </note>
          <note n="1fc21f51">
            Jag har konstaterat att sedan i höstas finns det ingen vilja
            hos de borgerliga partierna i arbetsmarknadsutskottet att försöka
            kompromissa. Jag försökte kompromissa även i fråga om RAS. Men
            det fanns inget gehör från någon av de borgerliga partierna. Jag
            fick höra att det var för nära efter valet.
          </note>
          <note n="c3af0078">
            Men det skall bli intressant att se hur det blir under våren
            när frågorna skall behandlas. Elver Jonsson har bjudit upp till
            samarbete. Nu gör även Dan Ericsson det. Vi skall se hur verkligheten
            gestaltar sig.
          </note>
          <note n="3c5ccb9b">
            Sedan kan vi avläsa resultatet vid den sista debatten i juni
            månad.
          </note>
          <note n="4eb63a85">
            Anf. 147 BARBRO JOHANSSON (mp)
          </note>
          <note n="b22cfbb6">
            Fru talman! Miljöpartiet har ju genom en överenskommelse med
            regeringen ordnat att det så småningom skall bli en allergisanering
            av bostäder och offentliga lokaler - framför allt av skolor och
            daghem.
          </note>
          <note n="3be11049">
            Att behovet är stort visas av det stora intresse från kommuner
            och privata företag som finns för att det nu
          </note>
          <note n="844cd785">
            25-procentiga bidraget skall träda i kraft.
          </note>
          <note n="92393caf">
            Ett flertal kommuner, ca 90, har avsatt medel i budgeten för
            en allergisanering. Både från privata näringslivet och från kommunalt
            håll finns en önskan om ett ikraftträdande som ger startskottet
            för en allergisanering och en ekonomisk möjlighet att sätta i
            gång.
          </note>
          <note n="6335a7c7">
            Den ökande mängden allergibesvär uppstår på grund av inomhusmiljön
            i skolor och daghem. I närheten av där jag bor ligger Marks kommun.
            I gymnasieskolan där har elever fått akutbehandlas på sjukhus
            för astma. Ögonirritationer och huvudvärk rapporteras från en
            mängd håll i Sverige.
          </note>
          <note n="258cb2ce">
            I dag är var tredje människa i landet allergisk. Inom en snar
            framtid vet vi att vart annat barn som börjar skolan är allergiskt.
          </note>
          <note n="cd052a59">
            De samhällsekonomiska konsekvenserna innebär att kostnaden för
            allergi bara i Sverige är beräknad till storleksordningen 6 miljarder
            kronor. I våra nordiska grannländer är förhållandet likartat.
            Kan vi med hjälp av en allergisanering lindra allergierna för
            en stor del av svenska folket, och dessutom minska de samhällsekonomiska
            konsekvenserna, har vi kommit en lång bit på väg.
          </note>
          <note n="f6479fb1">
            Fru talman! Byggarbetslösheten är hög, ca 35 %.
          </note>
          <note n="acb24419">
            En satsning på allergisanering kommer byggbranschen till del.
            Allergisaneringsprojektet på 2 miljarder kronor är tillsatt för
            att också snabbt minska byggarbetslösheten. Det är då inte bra
            att vissa arbetsgivare och fackföreningar inom byggbranschen riktar
            kritik mot RAS och inte ser att allergiinvesteringen ger jobb
            för byggbranschen och dess entreprenörer. Det är helt oförståeligt
            att den borgerliga opinionen tillsammans med Vänsterpartiet vill
            avslå att en allergisanering kommer till stånd.
          </note>
          <note n="3782d0c3">
            Allergisaneringsprojektet kommer att sätta fart på byggmarknaden
            och påskynda ett förväntat uppsving inom byggbranschen. Företag
            inom byggbranschen har hört av sig och väntar på starten, bl.a.
            för att sanera flytspackel. En expertgrupp kommer att tillsättas
            för att utforma hur en allergisanering skall utföras och för att
            se hur investeringarna bäst utnyttjas, både ur sysselsättningssynpunkt
            och med tanke på hälsoaspekter. Här tycker jag att Vänsterpartiets
            särskilda yttrande faller platt till marken. Allt detta kommer
            att ske i denna grupp.
          </note>
          <note n="23712e4d">
            Många av de byggmaterial som har använts under de senaste årtiondena
            har visat sig hälsovådliga och orsakar allergibesvär. Byggmaterialen
            emitterar gaser ut i inandningsluften och kan orsaka huvudvärk
            och astma. Ämnen i vägg- och golvmaterial ger kontakteksem. Härvidlag
            har det s.k. flytspacklet, som vi inte får benämna flytspackel
            mer, utgjort en stor hälsorisk.
          </note>
          <note n="5c510ec9">
            Flytspackel är gjort av slakteriavfall. Det visade sig vara ett
            bra ämne i fråga om att lägga golv. Det var lättarbetat, och det
            gav jämna och fina golv. Men ingående ämnen i flytspackel - det
            var gjort av bl.a.
          </note>
          <note n="3cbbabeb">
            djurhudar - visade sig innehålla krom. Det gav allergiska förändringar
            för golvläggarna på knän och händer. Det största problemet ligger
            i att flytspacklet sätter i gång en biologisk process som bildar
            mögel och svamp.
          </note>
          <note n="6f6d2b14">
            Flytspackel finns i de flesta offentliga lokaler som är byggda
            under 70- och 80-talen och i nästan samtliga daghem. Här finns
            ett stort behov att sanera.
          </note>
          <note n="68059a0b">
            Ur arbetsmiljösynpunkt är det viktigt att farliga ämnen som innebär
            risker i handhavandet med fara för direkta skador och allergier
            försvinner. Här tycker jag att man kan använda sig av substitutionsprincipen
            för att byta ut mot mindre skadliga material.
          </note>
          <note n="707aa6c7">
            Fru talman! Kunskapen vad gäller allergisanering finns, men måste
            spridas genom information och utbildning. När ventilationen åtgärdas
            och andra material används, kan samtidigt en energieffektivisering
            genomföras genom vilken elförbrukningen kan halveras. Det är med
            hjälp av allergisanering som energieffektiviseringen blir som
            lönsammast. Detta borde ligga i linje med Centerpartiet och Vänsterpartiets
            önskemål. Att gå emot sådana åtgärder är inte förenligt med den
            politik man säger sig föra om ett hållbart samhälle.
          </note>
          <note n="bdb8c33d">
            Fru talman! En allergisanering kommer att ge arbetstillfällen
            inom byggbranschen, beräknat till
          </note>
          <note n="f00bdc7e">
            20 000-25 000 nya arbetstillfällen. Det ställs många frågor angående
            den finansiering som ingår i den s.k.
          </note>
          <note n="a0507ff4">
            TUB:en. De två miljarderna för allergisaneringen ligger i kompletteringsbudgeten,
            och de belastar alltså inte årets budget. De kommer med i 1995/96
            års budget från den 1 juli. Det är väl så som man alltid har handlat
            i kammaren, dvs. att kompletteringsbudgeten har antagits från
            den 1 juli.
          </note>
          <note n="afdce320">
            Jag skall inte rabbla upp alla 90 kommunerna.
          </note>
          <note n="bef99eb6">
            Men jag kan nämna några kommuner som har hört av sig och som
            säger att de har avsatt pengar till allergisanering i sina budgetar.
            Men det 25-procentiga bidraget skulle komma väl till pass så att
            de verkligen kan genomföra saneringarna. Kommunerna är bl.a.
          </note>
          <note n="3bce5843">
            Göteborg, Malmö, Trelleborg, Södertälje, Växjö,
          </note>
          <note n="e821f06a">
            Umeå, Luleå, Gällivare, Gotland, Östersund, Örebro,
          </note>
          <note n="90eb0e61">
            Västerås, Värnamo och Östra Göinge. Kommuner över hela landet
            ligger i startgroparna. Elver Jonsson säger att detta är en tung
            belastning för kommunerna.
          </note>
          <note n="23fa3568">
            Jag vet inte om det riktigt stämmer, när man hör efter hur kommunerna
            i landet har det.
          </note>
          <note n="ad0e387b">
            Eftersom jag har litet tid kvar, tänkte jag svara på sådant jag
            inte har kunnat svara på tidigare.
          </note>
          <note n="ea6cafaa">
            Kent Olsson säger att det inte blir några nya anställningar i
            byggbranschen med överenskommelsen mellan Socialdemokraterna och
            Miljöpartiet. Det blir det. Allergisaneringen ger ca 25 000 arbeten
            i byggbranschen. Det tycker jag verkligen är ett besked.
          </note>
          <note n="e256788a">
            Måleribranschen är naturligtvis också inkluderad, eftersom den
            hör till byggbranschen.
          </note>
          <note n="d60fb696">
            När det gäller budgeteringen tycker jag att det är konstigt att
            Moderaterna har kunnat lägga in miljarder i sin egen budget som
            inte är finansierade.
          </note>
          <note n="1fbce840">
            Kent Olsson undrar hur Miljöpartiet kan samarbeta när det gäller
            en allergisanering. Jag tycker att det är självklart att detta
            måste göras. Allergisaneringen gäller ett arbete för våra barn,
            för framtiden och för ett hållbart samhälle.
          </note>
          <note n="d4f1897c">
            Elving Andersson säger att Miljöpartiet har kommit in i värmen.
            Jag tycker att det känns skönt att komma in från vinterkylan och
            snålblåsten här i
          </note>
          <note n="fb2b3fca">
            Stockholm och bli varm.
          </note>
          <note n="037296c4">
            Elving Andersson säger att allergisaneringen kommer att bli en
            tummetott. Det verkar inte så, när man hör vad kommunerna säger.
            Jag kan berätta att massor av privata företag har ringt till mig
            och sagt att de skall lägga in detta när de räknar på arbeten.
            En firma som har specialiserat sig på att ta bort flytspackel
            och säger sig ha all kunskap som finns frågar om bidraget kommer
            att införas. Många har hört av sig och väntar på detta. Det som
            Elving Andersson säger stämmer alltså inte.
          </note>
          <note n="7b20e1a2">
            Elving Andersson säger också att landstingen och kommunerna kommer
            att få det svårt. Landstingen är inte i så stort behov av allergisanering
            - det har vi sett ute i landet. Detta gäller främst daghem och
            skolor.
          </note>
          <note n="fc8c14be">
            Elving Andersson borde inte, som centerpartist, tycka att allergisaneringen
            inte ger riktiga jobb. Det blir ju ett slags gröna jobb, och det
            är konstigt att
          </note>
          <note n="179f1cf4">
            Elving Andersson inte tycker att det är bra.
          </note>
          <note n="155e05f5">
            Elver Jonsson pratar bl.a. om de långtidsarbetslösa och säger
            att man lägger en tung börda på kommunerna. När Göte Bernhardsson
            var i arbetsmarknadsutskottet höll han fast vid detta, att av
            dem som kommer att få nya jobb är 70 % långtidsarbetslösa, varav
            50 %
          </note>
          <note n="d8267bc2">
            har varit arbetslösa över ett år.
          </note>
          <note n="6fb10bbe">
            Hans Andersson säger att det inte var taktik från
          </note>
          <note n="fe43a72b">
            Vänsterpartiet att hoppa av i sista stund från reservationen
            med borgarna. Det måste väl vara taktik! Hans
          </note>
          <note n="e9f10315">
            Andersson menar att vi vill både äta upp kakan och ha den kvar,
            och han talar om hästhandel. Jag tycker inte att detta är riktigt
            bra.
          </note>
          <note n="3a85a6bc">
            Anf. 148 ELVING ANDERSSON (c) replik
          </note>
          <note n="d8ca751c">
            Fru talman! Barbro Johansson valde att ägna hela sitt anförande
            åt någonting som egentligen inte ligger på riksdagens bord för
            beslut i dag. I och med detta beslut gör riksdagen en beställning
            till regeringen om det s.k. allergisaneringspaketet, och regeringen
            skall återkomma senast i kompletteringspropositionen den
          </note>
          <note n="32da8008">
            25 april. Vi får väl se hur förslaget ser ut rent konkret, och
            vi får anledning att diskutera det då.
          </note>
          <note n="667a2ad2">
            Huvudfrågan i dag är RAS, det riktade anställningsstödet, men
            det berörde Barbro Johansson över huvud taget inte. Men det är
            det förslaget som Miljöpartiet har ställt sig bakom och som man
            nu säger att man är beredd att rösta igenom.
          </note>
          <note n="0c0e5747">
            Jag vill ställa tre frågor till Barbro Johansson. För det första:
            Hur många nya jobb tror Barbro Johansson kommer att tillskapas
            genom förslaget om RAS? För det andra: Hur ser Miljöpartiets finansiering
            av RAS
          </note>
          <note n="36b57b9f">
            ut? För det tredje: I samband med uppgörelsen mellan
          </note>
          <note n="81a0bc44">
            Miljöpartiet och regeringen sattes en gräns vid 500
          </note>
          <note n="429519cd">
            anställda för företag som skulle kunna utnyttja RAS.
          </note>
          <note n="77531fa2">
            Varför sattes den gränsen?
          </note>
          <note n="1ee6174c">
            Jag vill också göra ett par kommentarer kring det som Barbro
            Johansson uppehöll sig vid, nämligen allergisaneringen. Hon menade
            att det är konstigt att jag och Centern inte tycker att det är
            bra. Hon kanske lyssnade dåligt, därför att jag betonade att allergisanering
            är en angelägen och viktig åtgärd. Jag ifrågasatte vilka effekter
            den konstruktion får som man nu gör. Jag har aldrig sagt att insatserna
            är dåliga - de är tvärtom mycket värdefulla. Men jag ifrågasätter
            starkt vilken omfattning de kommer att få.
          </note>
          <note n="4423847e">
            Barbro Johansson räknade upp en mängd kommuner som har sagt att
            de har sådana här saneringsprogram på gång. Det är i och för sig
            positivt, men det intressanta är inte bara hur många kommuner
            det är fråga om, utan hur mycket pengar det gäller. Om det statliga
            bidraget skall kunna utnyttjas fullt ut, handlar det om en medfinansiering
            i storleksordningen 6 miljarder kronor. Jag betvivlar mycket starkt
            att 6 miljarder kronor finns tillgängliga i kommunerna för att
            möta det här. Det står i utskottsbetänkandet att det handlar om
            offentliga lokaler.
          </note>
          <note n="f20d159a">
            Anf. 149 BARBRO JOHANSSON (mp) replik
          </note>
          <note n="755c8949">
            Fru talman! Först vill jag yrka bifall till hemställan i arbetsmarknadsutskottets
            betänkande 8.
          </note>
          <note n="c7fa625a">
            Om jag läser innantill ser jag att bl.a. Elving Andersson vill
            avslå Miljöpartiets motion A20 om ett investeringsprogram. Vi
            behandlar alltså den frågan här. Det ingick faktiskt i överenskommelsen
            med
          </note>
          <note n="4e158bdc">
            Socialdemokraterna att vi skulle få igenom allergisaneringen.
          </note>
          <note n="cf67cc5b">
            Hur många jobb ger det här avtalet? Det är 25 000
          </note>
          <note n="4728d7fa">
            jobb, förutom de som RAS ger - jag kan tänka mig att det är 70
            000. Men vi kan inte, som Johnny Ahlqvist sade tidigare, veta
            hur många jobb det ger.
          </note>
          <note n="3e85b053">
            Hur tänker vi finansiera RAS? Finansdepartementet gav den 17
            februari direktiv till finansutskottet för hur detta skall finansieras.
            Man sade att det låg i den s.k. TUB:en. I februari sade man alltså
            att 7 miljarder redan var finansierade och att resten skulle läggas
            in i kompletteringspropositionen, som kommer i april.
          </note>
          <note n="ac8b8584">
            Dessa miljarder till RAS kommer under april, mars och juni eventuellt
            att behöva tas som ett kortfristigt lån. Men sedan kommer de alltså
            in i kompletteringspropositionen, som gäller från den 1 juli.
            Så ligger det till. De 2 miljarderna kommer också i kompletteringspropositionen.
          </note>
          <note n="67808196">
            Elving Andersson frågade också varför RAS
          </note>
          <note n="e6c30dd9">
            skulle gälla företag med högst 500 anställda. Vi hade från början
            ett förslag om färre anställda, där vi ville ha högst 200. Men
            vi har nu träffat en överenskommelse, och enligt den gäller RAS
            företag med 500
          </note>
          <note n="0ffc3c20">
            anställda. Vi tyckte att det var bra att kunna träffa en överenskommelse.
            Vi är alltså mycket nöjda med allergisaneringspaketet.
          </note>
          <note n="f1b99cef">
            Anf. 150 ELVING ANDERSSON (c) replik
          </note>
          <note n="c6c8b51a">
            Fru talman! Jag ställde frågan till Barbro Johansson hur många
            nya jobb hon trodde att RAS skulle ge.
          </note>
          <note n="77b36179">
            Jag lyssnade mycket noggrant på hennes anförande, och hon sade
            att hon bedömde att allergisaneringspaketet skulle ge ca 25 000
            nya jobb. Men jag frågade hur många nya jobb hon trodde att RAS
            skulle ge. Om
          </note>
          <note n="c0564450">
            Barbro Johansson delar AMS-chefens bedömning, dvs. att det ger
            5 000 nya jobb, tycker hon då att det är rimligt att satsa 5 miljarder
            kronor på det?
          </note>
          <note n="331f753b">
            När det gäller finansieringen var det intressanta uppgifter som
            Barbro Johansson kom med, dvs. att finansutskottet skulle ha fått
            besked. Såvitt jag har förstått, är det just de beskeden som man
            inte har fått.
          </note>
          <note n="93bdb43f">
            Från oppositionens sida i finansutskottet har man ett antal gånger
            efterlyst besked om hur finansieringen ser ut, utan att ha fått
            några besked. Det är de uppgifter som jag har.
          </note>
          <note n="26947aa0">
            Barbro Johansson tyckte att 500 anställda var en lämplig gräns
            för att komma i åtnjutande av det här bidraget. Jag tolkar det
            så att den siffran i princip bara är tagen ur luften för att man
            skulle ha en gräns.
          </note>
          <note n="adcd1e49">
            Vad är det som säger att företag med mer än 500
          </note>
          <note n="4dab5ea3">
            anställda är mer exportinriktade? Det finns ju inget sådant samband.
            Många företag med relativt få anställda är mycket exportinriktade
            och gör därför goda vinster i dag, och många företag som har mer
            än 500
          </note>
          <note n="22e142e2">
            anställda är hemmamarknadsorienterade och har en knepigare situation.
            Som jag sade i mitt huvudanförande för ett par timmar sedan finns
            det väldigt konkreta exempel på detta. Miljöpartiets engagemang
            i den här saken - det var det som resulterade i gränsen på 500
            jobb - kan alltså medföra att exportorienterade företag med 450
            anställda får del av stödet medan hemmamarknadsorienterade företag
            med 550 anställda inte får det. Vad är det för rim och reson i
            det,
          </note>
          <note n="100365bb">
            Barbro Johansson?
          </note>
          <note n="1908b6e2">
            Anf. 151 BARBRO JOHANSSON (mp) replik
          </note>
          <note n="e5fca91e">
            Fru talman! Vår rim och reson är att vi från början ville ha
            en begränsning för att exportföretag som går med övervinst inte
            skulle få ännu större vinster.
          </note>
          <note n="1c23f779">
            Jag undrar om Elving Andersson vet någonting om vilka företag
            som har 450 respektive 550 anställda. Jag har inte kunnat få fram
            några sådan uppgifter.
          </note>
          <note n="5b4b0f24">
            Jag vill därför att Elving Andersson svarar på hur man bär sig
            åt för att göra den bedömningen. Miljöpartiet har i varje fall
            inte så stora resurser att vi har kunnat ta reda på detta exakt.
          </note>
          <note n="874ee79b">
            I min förra replik hann jag inte svara på frågan, vilka effekter
            allergisaneringen ger. Där har vi ett mycket stort nätverk på
            gång, och väldigt många kommuner är inbegripna i det nätverket;
            vi har kontakt med folk över hela landet som sysslar med detta,
            så där känner vi oss på väldigt säker mark. Där vet vi alltså
            vilka effekterna blir.
          </note>
          <note n="91cbcffd">
            Anf. 152 DAN ERICSSON (kds) replik
          </note>
          <note n="65a3948f">
            Fru talman! Jag begärde replik när Barbro Johansson sade att
            reservanterna ville avslå förslaget att en allergisanering skall
            komma till stånd. Det är ju inte riktigt på det sättet, Barbro
            Johansson. Vad vi gör är att vi avstyrker paketuppgörelsen. Vi
            vänder oss mot att man som förslaget nu ligger använder 5 miljarder.
          </note>
          <note n="00cedd14">
            Det är inte effektivt använda pengar för att få fler i arbete.
          </note>
          <note n="51f2626c">
            Sedan konstaterar jag också att Barbro Johansson inte angrep
            kds, och jag angrep ju inte heller Miljöpartiet i mitt inlägg.
            Egentligen tycker vi att det är vällovligt med en satsning på
            allergisanering och allergibekämpning, och vi har egna förslag
            på det området. Vad vi vänder oss emot är denna paketuppgörelse.
          </note>
          <note n="9d07431a">
            Barbro Johansson sade att det kändes skönt att komma in i värmen.
            Det kan ju vara så att det är varmt nu, men det kan ju bli kyligare
            när man har gjort upp om kompromisser där utgångspunkterna har
            varit felaktiga. Tro mig - det kan komma surt efter!
          </note>
          <note n="e6a88c68">
            Anf. 153 BARBRO JOHANSSON (mp) replik
          </note>
          <note n="620545dc">
            Fru talman! Jag uppskattar att Dan Ericsson inte angrep oss så
            mycket, och jag angrep ju inte heller kds.
          </note>
          <note n="a4a07688">
            Jag har uppfattat att man i reservationen avstyrker vad som sägs
            om motion A20 - som är Miljöpartiets motion om bl.a. en allergisanering
            - i moment 1 och 3
          </note>
          <note n="5e4386f0">
            i utskottets hemställan. Men jag tror säkert att kds tycker att
            det är bra med allergisanering. Jag hoppas att vi skall kunna
            samarbeta, så att en allergisanering faktiskt kommer till stånd.
            Jag tror att fruktansvärt många människor ute i landet blir oerhört
            besvikna om en allergisanering inte kommer till stånd.
          </note>
          <note n="e255c170">
            När det gäller det jag sade om värmen syftade jag på Stockholmsvädret.
            Jag är från Göteborg - det hörs väl när jag pratar? Här tycker
            jag att det är litet snålblåst.
          </note>
          <note n="c8e88ada">
            Anf. 154 HANS ANDERSSON (v) replik
          </note>
          <note n="32acd8d5">
            Fru talman! Jag sade inte ett ord om Miljöpartiet, men jag fick
            tillbaka en hink vatten över huvudet.
          </note>
          <note n="bb140e2d">
            Jag skulle vilja ha någon hyfs i debatten. Bl.a. frågade Barbro
            Johansson hur Vänsterpartiet kunde gå emot en allergisanering.
            Men jag yrkade ju bifall till hemställanspunkt nr 3. Man får väl
            ändå ha litet klart för sig vad man säger här i kammaren!
          </note>
          <note n="89f523f4">
            Barbro Johansson sade sedan att det särskilda yttrandet faller
            platt till marken, därför att det som sägs där redan är ordnat.
            Ja, inte vet jag vad som är ordnat.
          </note>
          <note n="5ed361d3">
            Det kanske kommer ett pressmeddelande om det då?
          </note>
          <note n="4bc1708d">
            Jag kan ju bara se vad som är föreslaget i propositionen, i motioner
            och i betänkandet. Då anmäler sig en mängd frågor med avseende
            på allergisanering, och därför tog jag upp det, samtidigt som
            Vänsterpartiet biträder förslaget om en allergisanering. Det är
            nämligen en av de punkter i investeringsprogrammet som vi själva
            talade för och diskuterade med regeringen.
          </note>
          <note n="d7f0433a">
            När det gäller de övriga frågorna har det här blivit karusell
            Sundström - Miljöpartiet har egentligen inte sagt någonting. Man
            har inte heller sagt ett ljud i de frågorna under utskottsbehandlingen.
            Jag undrar fortfarande om finansieringen: Hur är det tänkt?
          </note>
          <note n="7955c98c">
            Exportbolagen vill ju Miljöpartiet undvika enligt vad som står
            i motionen. Men det gör man ju inte med den här konstruktionen
            med en gräns på 500 anställda.
          </note>
          <note n="0fbf6631">
            Vidare hade man kunnat inrikta sig på de långtidsarbetslösa enligt
            de kriterier som vi har angivit.
          </note>
          <note n="54f4cd4a">
            Den första motionen från Miljöpartiet stämde ganska väl överens
            med den uppläggning vi hade, men sedan har ni återkommit med någonting
            helt annat.
          </note>
          <note n="74b91195">
            Det som Barbro Johansson säger när det gäller finansieringen
            är bara rappakalja. Det är finansierat i kompletteringspropositionen,
            säger hon. Men det är ju samma budgetår som det här - det är inte
            olika budgetår. Budgetproposition och kompletteringsproposition
            gäller samma budgetår!
          </note>
          <note n="bf708c43">
            På finansutskottet sade man att det var sänkningen av arbetsgivaravgiften
            som var intecknad i den s.k.
          </note>
          <note n="01c1e497">
            TUB:en, inte det här.
          </note>
          <note n="69596975">
            Jag tror tyvärr inte att Barbro Johansson har någonting klart
            för sig, vare sig om finansieringen eller om hur anställningsstödet
            i så fall skulle skilja sig från allergisaneringen. Men det jag
            tycker är särskilt bekymmersamt är att jag blir anklagad för att
            gå emot en allergisanering när jag har stött det förslaget.
          </note>
          <note n="972d5e20">
            Barbro Johansson sade också att jag hade lämnat
          </note>
          <note n="8956a5e5">
            "borgarna", som hon uttryckte det, när jag driver exakt den politik
            som har kommit till uttryck i vår motion och har sagt samma sak
            under hela diskussionen i utskottet - till skillnad från dem som
            inte har yttrat ett ord i utskottet!
          </note>
          <note n="3fc55c45">
            Anf. 155 ANDRE VICE TALMANNEN
          </note>
          <note n="d1402f0b">
            Jag tycker att det är trevligt med debattglädje i kammaren, men
            jag ber ledamöterna ta en viss hänsyn till dem som har fått ordet.
          </note>
          <note n="a279e82d">
            Anf. 156 BARBRO JOHANSSON (mp) replik
          </note>
          <note n="1eea7b1a">
            Fru talman! Jag känner att Hans Andersson är väldigt besviken.
          </note>
          <note n="79d7d836">
            Både i utskottet och i tidigare diskussioner här i kammaren har
            vi faktiskt blivit ganska hårt ansatta för att vi har gjort den
            här överenskommelsen. Jag har känt att det har gällt allergisaneringen
            också. Men det vore ju väldigt skönt om Hans Andersson röstade
            ja till det här förslaget då och inte röstar för ett avslag.
          </note>
          <note n="0bdc6acb">
            Om det är Vänsterpartiets ståndpunkt är det i så fall resultatet
            av den vändning som Vänsterpartiet gjorde på det sista utskottsmötet.
          </note>
          <note n="089cca31">
            Jag har redan försökt att förklara för Elving Andersson hur jag
            ser på finansieringen. Jag har uttalandet från finansutskottet
            här. Det står här att det skall komma i kompletteringspropositionen,
            och det ligger faktiskt också i överenskommelsen att det är så.
            Mer kan jag inte förklara.
          </note>
          <note n="df5ae80f">
            Anf. 157 HANS ANDERSSON (v) replik
          </note>
          <note n="6d9779ec">
            Fru talman! Jag kan ju bara ärligt säga hur verkligheten ser
            ut. Då säger Barbro Johansson: Det var ju konstigt att Vänsterpartiet
            ändrade sig på slutet. Men utskottet har ju inte diskuterat något
            investeringsprogram. Jag har i mitt yrkande följt utskottsmajoritetens
            linje, och jag har skrivit ett särskilt yttrande som inleds med
            att Vänsterpartiet anser att detta investeringsprogram är både
            önskvärt och nödvändigt, och därefter reser jag en serie frågor.
          </note>
          <note n="55779cbc">
            Nu säger Barbro Johansson att hon känner ditten och datten. Men
            man måste väl kunna kräva av en riksdagsledamot och utskottsledamot
            att vederbörande åtminstone förstår hur olika partier ställer
            sig i frågorna? Jag emotser en ursäkt i en kort sista replik från
            Barbro Johansson.
          </note>
          <note n="f24fd592">
            Anf. 158 BARBRO JOHANSSON (mp) replik
          </note>
          <note n="59979d11">
            Fru talman! Det var ord och inga visor från Hans
          </note>
          <note n="8fa4d7d1">
            Andersson.
          </note>
          <note n="1afc2638">
            Jag vidhåller att förslaget om allergisanering ingår i överenskommelsen
            - jag kan inte förstå att man kan särskilja det från den. Då måste
            man ju bifalla den ena delen men inte den andra. Det hoppas jag
            att Vänsterpartiet gör nu då!
          </note>
          <note n="8568c177">
            Anf. 159 KENT OLSSON (m) replik
          </note>
          <note n="682c213b">
            Fru talman! Långt om länge kom Barbro Johansson in på ämnet.
            Jag trodde ett tag att diskussionen gällde allergisanering, eftersom
            fyra, fem eller sex minuter av hennes anförande handlade om allergisanering.
            Jag skall nu inte förlänga debatten utan bara göra en kommentar.
          </note>
          <note n="18d2674d">
            Det här kommer inte att ge så många jobb. Jag citerade nyss vad
            målarfacket sade. Man sade att det här inte leder till några jobb.
            Det hjälper inte vad
          </note>
          <note n="1ccb12ef">
            Barbro Johansson säger, eftersom de som hon hänvisar till konstaterar
            att det inte ger några jobb. Jag nöjer mig med detta i det här
            replikskiftet och låter debatten vara slut för min del.
          </note>
          <note n="67fbe925">
            Anf. 160 BARBRO JOHANSSON (mp) replik
          </note>
          <note n="652ea588">
            Fru talman! Kent Olsson säger detsamma som han sade den senaste
            gången vi diskuterade den här frågan, nämligen att han trodde
            att jag bara pratade om allergisanering. Självfallet gör jag det
            från Miljöpartiets sida. Som jag sade även den gången är vi nöjda
            med den här uppgörelsen bara därför att en allergisanering kommer
            till stånd. Jag hoppas att riksdagen känner att vi skall genomföra
            en allergisanering och att två miljarder skall användas till detta
            förhoppningsvis i samband med RAS-åtgärder.
          </note>
          <note n="2b9221cb">
            Anf. 161 ANNE WIBBLE (fp)
          </note>
          <note n="f6e84ad3">
            Fru talman! Jag har suttit och lyssnat på debatten, och den är
            förödande fantastisk. En tillfällig besökare i denna kammare,
            som inte visste bättre, skulle tro att
          </note>
          <note n="f9a9987a">
            Sverige har mycket starka offentliga finanser och inga problem
            med skulder för statens räkning. Så är ju inte fallet.
          </note>
          <note n="95c9eed0">
            Företrädare för Socialdemokraterna i skön förening med företrädare
            för Miljöpartiet har i arbetsmarknadsutskottets betänkande nr
            8 föreslagit åtgärder som ökar statens upplåning med ungefär 7
            miljarder kronor - 5 miljarder för RAS och 2 miljarder i något
            kommande investeringsprogram. Som alla kammarens ledamöter borde
            veta är de offentliga finanserna inte starka. Vi lånar ungefär
            200 miljarder kronor det här budgetåret. Enligt förslaget i detta
            betänkande skall majoriteten - i detta fall bestående av socialdemokrater
            och miljöpartister - öka denna upplåning, inte bara nästa år utan
            faktiskt t.o.m. även under innevarande budgetår.
          </note>
          <note n="73764ac8">
            Jag har lyssnat ganska noga på alla inlägg i debatten här. Majoritetens
            talesmän har försökt att försvara de olika åtgärderna med den
            ena mer krystade förklaringen än den andra. Ingenting väsentligt
            har sagts om finansieringen. Jag förstår att det inte finns någon
            sådan finansiering.
          </note>
          <note n="c1858fce">
            Barbro Johansson sade att det i finansutskottet har redovisats
            något om finansieringen. Så är icke fallet.
          </note>
          <note n="ce1a259d">
            Det är tyvärr inte korrekt. Enligt riksdagens arbetsordning skall
            frågor om statens upplåning beredas och behandlas av finansutskottet.
            Vi håller på med detta nu. Vi är inte klara med budgetpropositionen.
            Vi skall justera vårt betänkande om statens upplåning, budgetreglering
            och diverse andra ting i morgon. Kammaren skall fatta beslut om
            detta den 8 mars, dvs. om nästan exakt två veckor.
          </note>
          <note n="93765c0f">
            Det går faktiskt inte att fatta beslut om detta förslag och detta
            betänkande innan det finns någon klarhet i hur budgetregleringen
            ser ut.
          </note>
          <note n="cec7de06">
            Fru talman! När budgetpropositionen med dess olika förslag presenterades
            höll finansministern ett ganska engagerat tal på temat Låna mindre.
            Nu är budskapet från majoriteten i arbetsmarknadsutskottet
          </note>
          <note n="5d17b5b6">
            - i detta fall socialdemokrater och miljöpartister -
          </note>
          <note n="eee4e1df">
            uppenbarligen det motsatta, nämligen Låna mera. När man då försöker
            förena dessa båda budskap, vilket är vad finansutskottet har att
            göra, tycks det dess värre vara så att ingen vet riktigt om dessa
            pengar finns, ingen vet hur principerna för budgetregleringen
            som är föreslagna i regeringens finansplan stämmer med de regler
            m.m. som RAS-förslaget inkluderar. Ingen vet heller om RAS-förslaget
            är medräknat i budgetens riktlinjer eller inte.
          </note>
          <note n="4099c8f7">
            Jag menar att fram till dess att klarhet kan nås om hur något
            slags finansiering för RAS stämmer eller inte stämmer med riktlinjerna
            för budgetreglering kan man faktiskt inte fatta beslut om RAS.
          </note>
          <note n="3b670102">
            Fru talman! Jag yrkar därför å de fyra borgerliga partiernas
            vägnar återremiss av arbetsmarknadsutskottets betänkande nr 8.
          </note>
          <note n="673a3c09">
            Anf. 162 JOHNNY AHLQVIST (s) replik
          </note>
          <note n="09974e0a">
            Fru talman! Jag tror inte att Anne Wibble behöver tala om för
            den här församlingen att det inte finns några starka statsfinanser
            i Sverige. Under sin tid som finansminister försämrade Anne Wibble
            naturligtvis
          </note>
          <note n="6e29349f">
            Sveriges finanser. De flesta i det här parlamentet vet nog om
            att det var så.
          </note>
          <note n="25b21e97">
            Så till frågan om återremiss. Under utskottsbehandlingen har
            man från de fyra partierna själva sagt att man inte skall ägna
            sig åt något taktiskt tricksande i den här frågan - antingen blir
            det ett ja eller ett nej i kammaren. Det har vi varit överens
            om i utskottet. Jag tycker därför att det är märkligt att Anne
            Wibble inte kan acceptera ett utslag av demokratiska val i Sverige.
          </note>
          <note n="c3a80574">
            Man kan få en majoritet i det här parlamentet bestående av miljöpartister
            och socialdemokrater.
          </note>
          <note n="c3440372">
            Detta är ännu märkligare efter Elver Jonssons inlägg i debatten.
            Han sade att man kan bjuda in till förhandling i utskottet beträffande
            kommande propositioner och att vi nu skall försöka samarbeta.
            När man gör så bjuder man med armbågen, Elver Jonsson.
          </note>
          <note n="42f31ead">
            För att åstadkomma en återremiss behövs bara en enkel majoritet.
            Fru Wibble är mycket bra på att samla enkla majoriteter för att
            få igenom sina förslag.
          </note>
          <note n="7e57d264">
            Anf. 163 ANNE WIBBLE (fp) replik
          </note>
          <note n="21361dd6">
            Fru talman! Jag är fullt medveten om att beslut kan gå en emot,
            Johnny Ahlqvist. Under hela hösten fattades det ytterst många
            mycket egenartade beslut som tyvärr alla medverkar till att försvåra
            sysselsättningens expansion. Det är emellertid inte det debatten
            handlar om nu.
          </note>
          <note n="6e161eda">
            Nu handlar det faktiskt om huruvida förslagen i regeringens egen
            finansplan överensstämmer med någon sorts finansiering av det
            nu aktuella förslaget eller inte. Det förefaller inte vara någon
            som vet hur det är med den saken. Det måste man veta när man skall
            fatta beslut om förslaget!
          </note>
          <note n="f44312a1">
            Riksdagen bereder nu förslag om budgetreglering och upplåningsvolymer
            m.m. Denna fråga bereds i finansutskottet. Fram till dess att
            den frågan är avgjord är det enligt min mening inte möjligt att
            besluta om den typ av förslag som finns i dagens betänkande från
            arbetsmarknadsutskottet. Det är skälet till yrkandet om återremiss.
          </note>
          <note n="eddeffc0">
            Anf. 164 JOHNNY AHLQVIST (s) replik
          </note>
          <note n="526aaebf">
            Fru talman! Det hade varit lämpligt om den som begär återremiss
            i ett ärende kan tala om för oss i arbetsmarknadsutskottet vad
            vi skall bereda ytterligare. Anne Wibble yrkar återremiss till
            arbetsmarknadsutskottet. Jag tycker då att det är ganska rimligt
            att Anne Wibble talar om vad vi skall göra med ärendet i morgon
            i utskottet. Eller skall det bara finnas där?
          </note>
          <note n="55e40654">
            När det gäller upplåningen vill jag påminna om att
          </note>
          <note n="6ee61d3c">
            Anne Wibble var finansminister när propositionen om det generella
            anställningsstödet skickades till riksdagen. Det fanns ingen finansiering
            av det generella anställningsstödet. Det är mycket märkligt att
            man nu använder sig av instrumentet att yrka återremiss. Vi socialdemokrater
            bedrev inte politik i opposition på det sättet.
          </note>
          <note n="14acd956">
            Anf. 165 ANNE WIBBLE (fp) replik
          </note>
          <note n="fb7faf23">
            Fru talman! Läget i fråga om GAS var ett helt annat. Det var
            en annan tidpunkt, ett annat konjunkturläge, andra belopp och
            över huvud taget andra regler.
          </note>
          <note n="7bbbcae9">
            Om Johnny Ahlqvist nu tycker att det var ett så dåligt sätt är
            det ännu mer förvånande att han själv säger att man nu gör likadant.
            Om det var något som man inte gillade så bör man kanske inte upprepa
            det. Det var ett ovanligt dåligt argument.
          </note>
          <note n="18629d7d">
            Min uppmaning till arbetsmarknadsutskottet är faktiskt att invänta
            beredning och behandling i finansutskottet av riktlinjer för budgetreglering.
            Vi skall justera det i morgon. Det kommer upp till beslut i kammaren
            den 8 mars.
          </note>
          <note n="c235d659">
            Anf. 166 PETER ERIKSSON (mp)
          </note>
          <note n="10209c9f">
            Fru talman! Det här är något pinsamt. Man blir besviken när Anne
            Wibble går upp i talarstolen och talar om återremiss av ett ärende
            som har behandlats under en ganska lång tid.
          </note>
          <note n="f25f329d">
            Är det här den nya oppositionspolitiken från Folkpartiet och
            den borgerliga oppositionen? Nu handlar det tydligen om att till
            varje pris sabotera. Det är en destruktiv och förgrämd borgerlighet.
            Jag tror inte ett dugg på att återremissen är föranledd av att
            man är orolig för Sveriges finanser. Det handlar om att sabotera
            regeringens politik och den här uppgörelsen. Det är pinsamt. Jag
            tror att svenska folkets dom kommer att bli hård.
          </note>
          <note n="731ad278">
            (Applåder)
          </note>
          <note n="a5f5d472">
            Överläggningen var härmed avslutad.
          </note>
          <note n="0e1d50cc">
            (Beslut skulle fattas efter 12 §.)
          </note>
          <note n="05ae6518">
            6 § Ny fastighetsmäklarlag
          </note>
          <note n="b946676e">
            Föredrogs
          </note>
          <note n="4dc36881">
            Lagutskottets betänkande 1994/95:LU15
          </note>
          <note n="824b849d">
            Ny fastighetsmäklarlag (prop. 1994/95:14)
          </note>
          <note n="711aac12">
            Anf. 167 AGNE HANSSON (c)
          </note>
          <note n="7c75c461">
            Fru talman! I lagutskottets betänkande nr 15 behandlar utskottet
            regeringens proposition till ny fastighetsmäklarlag och fyra motioner
            som har väckts med anledning av propositionen.
          </note>
          <note n="2135dcc5">
            Vissa delar av propositionens förslag har vållat debatt, inte
            minst bland mäklarna själva. Lagutskottet har därför behandlat
            ärendet utförligt och vid flera sammanträden, vid vilka bl.a.
            också företrädare för de berörda organisationerna har framfört
            sina ståndpunkter.
          </note>
          <note n="c694e569">
            Det kan emellertid nu konstateras att en fråga som inte har varit
            föremål för några invändningar eller någon annan uppmärksamhet
            under utskottsbehandlingen, men som i förra veckan berördes i
            en artikel i
          </note>
          <note n="8c71ac5d">
            DN, har fått en olycklig formulering. Det gäller en bestämmelse
            i den föreslagna lagens 14 §. Bestämmelsens utformning i denna
            del tillkom efter förslag av Lagrådet. Det är effekterna av den
            förändrade lydelsen som nu har kritiserats.
          </note>
          <note n="2a2e87ee">
            Jag skall inte här gå närmare in på vilka de praktiska konsekvenserna
            är. Även om det inte är fullt så dramatiskt som det har gjorts
            gällande är bestämmelsens nuvarande utformning helt klart inte
            acceptabel.
          </note>
          <note n="4b51c1a5">
            Bestämmelsens utformning bör därför övervägas närmare.
          </note>
          <note n="8c997705">
            Efter samråd med övriga partiföreträdare i utskottet har det
            framkommit att det finns behov av ytterligare beredning i lagutskottet
            av förslaget i den här delen. Med hänvisning till detta behov
            av ytterligare beredning är vi likaså överens om att debatten
            om ärendet i dess helhet bör anstå till dess att denna ytterligare
            beredning har verkställts, inte minst med tanke på kammarens alltid
            ansträngda arbetsschema.
          </note>
          <note n="fd4233f7">
            Därför, fru talman, ber jag att få yrka bifall till förslaget
            om återförvisning till lagutskottet av betänkandet nr 15 för ytterligare
            beredning.
          </note>
          <note n="a5f5d472">
            Överläggningen var härmed avslutad.
          </note>
          <note n="0e1d50cc">
            (Beslut skulle fattas efter 12 §.)
          </note>
          <note n="461b1e5f">
            7 § Reformerad löneexekution m.m.
          </note>
          <note n="b946676e">
            Föredrogs
          </note>
          <note n="3f1fdaed">
            Lagutskottets betänkande 1994/95:LU6
          </note>
          <note n="e26bcb47">
            Reformerad löneexekution m.m. (prop. 1994/95:49)
          </note>
          <note n="f95c5d27">
            Andre vice talmannen konstaterade att ingen talare var anmäld.
          </note>
          <note n="0e1d50cc">
            (Beslut skulle fattas efter 12 §.)
          </note>
          <note n="c905a4b4">
            8 § Förslag till tilläggsbudget till statsbudgeten för budgetåret
            1994/95 - Europainformation
          </note>
          <note n="b946676e">
            Föredrogs
          </note>
          <note n="b8da7044">
            Konstitutionsutskottets betänkande 1994/95:KU31
          </note>
          <note n="6138f378">
            Förslag till tilläggsbudget till statsbudgeten för budgetåret
            1994/95 - Europainformation (prop.
          </note>
          <note n="25ea21a1">
            1994/95:105 delvis)
          </note>
          <note n="33407525">
            Anf. 168 PETER ERIKSSON (mp)
          </note>
          <note n="428a1d93">
            Fru talman! Den här frågan handlar om Europainformation.
          </note>
          <note n="e7c07d3c">
            I Danmark har man anslagit en ganska stor summa pengar till ideella
            organisationer, studieförbund m.m.
          </note>
          <note n="31901134">
            för att få i gång en bred debatt inför den stora regeringskonferensen
            som börjar 1996 i EU.
          </note>
          <note n="d1003a30">
            Konferensen börjar alltså nästa år, men i själva verket hastar
            detta ärende. Redan nu har man kommit långt med förberedelserna
            såväl i EU-parlamentet som i EU:s övriga institutioner och från
            franska ordförandeskapets sida.
          </note>
          <note n="0f897e79">
            Om Sverige över huvud taget skall hinna med en ordentlig offentlig
            diskussion innan positionerna är helt låsta måste resurser satsas
            redan i vår. Ett flertal för Sverige avgörande frågor kommer att
            behandlas på den här regeringskonferensen. Om de s.k. federalisternas
            krav går igenom kommer Sverige definitivt och slutgiltigt att
            inordnas som en delstat i den nya supermakten. Vi har då varken
            kontroll över försvaret eller valutan.
          </note>
          <note n="2a41cedf">
            Om parlamentet skall få den utökade makt som man hoppas på kräver
            det i sig nya grundlagsändringar i Sverige. Även regeringen i
            Sverige inser att det är bråttom med den här frågan. Men det ser
            tyvärr ut som om man är beredd att göra samma misstag nu som den
            borgerliga regeringen gjorde inför folkomröstningen i höstas.
            Regeringen skall själv, genom
          </note>
          <note n="cbeffd9c">
            Sekretariatet för Europainformation, ta hand om informationsinsatserna.
          </note>
          <note n="e3e6d3bf">
            Jag menar att regeringens trovärdighet är så låg efter vad som
            hände inför folkomröstningen i höstas att det här är samma sak
            som att kasta pengarna i sjön.
          </note>
          <note n="338893d2">
            I stället bör en betydande pott anslås till studieförbund, partier
            och folkrörelser på samma sätt som har skett i Danmark.
          </note>
          <note n="dce5102a">
            De som menar allvar med talet om att det är viktigt att vi får
            i gång en brett förankrad demokratisk debatt om EU och EU:s framtid
            har chansen att göra något nu. Sedan är det litet för sent.
          </note>
          <note n="9c01aae0">
            Det går inte att undgå att misstänka att regeringen inte riktigt
            vill ha en bred debatt om EU:s framtid före valet i Europaparlamentet
            i höst. Därför vill man själv kontrollera pengarna och informationen.
          </note>
          <note n="d8db1658">
            Jag yrkar bifall till Miljöpartiets motion om en tilläggsbudget
            om 35 miljoner kronor för informationsinsatser och till den reservation
            som jag har fogat till konstitutionsutskottets betänkande.
          </note>
          <note n="81df1683">
            Anf. 169 BIRGIT FRIGGEBO (fp)
          </note>
          <note n="011565f4">
            Fru talman! Det är naturligtvis riktigt att det nu skall föras
            en ordentlig, offentlig diskussion. Men det är klart att det nu
            kommer att ske i mer normala banor inom de politiska partierna
            i den offentliga debatten.
          </note>
          <note n="cae2ffcf">
            Vad det här handlar om är att regeringen föreslår ytterligare
            5 miljoner under våren 1995 för att finansiera Sekretariatet för
            Europainformation. Dessutom återkommer frågan om EU-information
            till konstitutionsutskottet och kammaren under våren.
          </note>
          <note n="624bde90">
            Dels har regeringen tillsatt en utredning som skall titta på
            dessa frågor. Dels kommer vi att ta ställning till förslag från
            förvaltningsstyrelsen om att inrätta ett sekretariat för Europainformation
            här i riksdagen. Det är bakgrunden till att majoriteten i utskottet
            har yrkat avslag på Miljöpartiets motion där man föreslår 35
          </note>
          <note n="61043f6e">
            miljoner kronor för EU-information utan att man har gjort någon
            som helst beredning eller kommit med någon riktlinje för hur verksamheten
            skall gå till.
          </note>
          <note n="44847245">
            Jag yrkar bifall till hemställan i betänkandet.
          </note>
          <note n="a5f5d472">
            Överläggningen var härmed avslutad.
          </note>
          <note n="0e1d50cc">
            (Beslut skulle fattas efter 12 §.)
          </note>
          <note n="788f9a69">
            9 § Sammanställning av anslag på tilläggsbudget hösten 1994
          </note>
          <note n="b946676e">
            Föredrogs
          </note>
          <note n="9858e05d">
            Finansutskottets betänkande 1994/95:FiU8
          </note>
          <note n="7ea6d958">
            Sammanställning av anslag på tilläggsbudget hösten
          </note>
          <note n="65556d58">
            1994 (prop. 1994/95:25, 40, 75, 95, 110 och 114)
          </note>
          <note n="f95c5d27">
            Andre vice talmannen konstaterade att ingen talare var anmäld.
          </note>
          <note n="0e1d50cc">
            (Beslut skulle fattas efter 12 §.)
          </note>
          <note n="78320883">
            10 § Ändring i 19 § kommunalskattelagen
          </note>
          <note n="b946676e">
            Föredrogs
          </note>
          <note n="f06a5568">
            Skatteutskottets betänkande 1994/95:SkU18
          </note>
          <note n="0a2150a2">
            Ändring i 19 § kommunalskattelagen (prop.
          </note>
          <note n="38dcd5c5">
            1993/94:173)
          </note>
          <note n="f95c5d27">
            Andre vice talmannen konstaterade att ingen talare var anmäld.
          </note>
          <note n="0e1d50cc">
            (Beslut skulle fattas efter 12 §.)
          </note>
          <note n="17acb8cd">
            11 § Tilläggsbudget inom
          </note>
          <note n="1bf5ee0c">
            Kulturdepartementets och Civildepartementets områden
          </note>
          <note n="b946676e">
            Föredrogs
          </note>
          <note n="fb8b07ec">
            Kulturutskottets betänkande 1994/95:KrU8
          </note>
          <note n="36571ded">
            Tilläggsbudget inom Kulturdepartementets och Civildepartementets
            områden (prop. 1994/95:105 delvis)
          </note>
          <note n="f95c5d27">
            Andre vice talmannen konstaterade att ingen talare var anmäld.
          </note>
          <note n="0e1d50cc">
            (Beslut skulle fattas efter 12 §.)
          </note>
          <note n="41cecaf4">
            12 § Tilläggsbudget
          </note>
          <note n="b946676e">
            Föredrogs
          </note>
          <note n="d65fd52e">
            Utbildningsutskottets betänkande 1994/95:UbU7
          </note>
          <note n="9390294b">
            Tilläggsbudget (prop. 1994/95:105 delvis)
          </note>
          <note n="f95c5d27">
            Andre vice talmannen konstaterade att ingen talare var anmäld.
          </note>
          <note n="a12dedbc">
            Beslut
          </note>
          <note n="ce15f3e7">
            AU8 Stöd för nyanställningar
          </note>
          <note n="e13948f8">
            Återförvisningsyrkande (fp)
          </note>
          <note n="81769503">
            För bifall räckte att en tredjedel av de röstande anslöt sig
            till detta.
          </note>
          <note n="dba27408">
            Votering:
          </note>
          <note n="37b1c3dd">
            122 för bifall
          </note>
          <note n="4b975d2e">
            166 för avslag
          </note>
          <note n="7b2c020d">
            16 avstod
          </note>
          <note n="7df9b905">
            45 frånvarande
          </note>
          <note n="e3fb76e7">
            Talmannen konstaterade att minst en tredjedel av de röstande
            hade bifallit återförvisningsyrkandet.
          </note>
          <note n="23817b6f">
            Kammaren hade således bifallit återförvisning av ärendet till
            utskottet för ytterligare beredning.
          </note>
          <note n="2bf340c2">
            Partivis fördelning av rösterna:
          </note>
          <note n="7acc4efd">
            För bifall: 71 m, 20 c, 20 fp, 11 kds
          </note>
          <note n="fd8eae9d">
            För avslag: 148 s, 1 v, 17 mp
          </note>
          <note n="c564f4eb">
            Avstod: 15 v, 1 mp
          </note>
          <note n="907dc09f">
            Frånvarande: 13 s, 9 m, 7 c, 6 fp, 6 v, 4 kds
          </note>
          <note n="c4cee8bc">
            LU15 Ny fastighetsmäklarlag
          </note>
          <note n="95f9b0cf">
            Återförvisningsyrkande (c)
          </note>
          <note n="81769503">
            För bifall räckte att en tredjedel av de röstande anslöt sig
            till detta.
          </note>
          <note n="0204ce72">
            Andre vice talmannen konstaterade att minst en tredjedel hade
            bifallit återförvisningsyrkandet.
          </note>
          <note n="c4e2deb5">
            Kammaren hade således bifallit återförvisning av ärendet till
            utskottet för ytterligare beredning med acklamation.
          </note>
          <note n="9dbd08be">
            LU06 Reformerad löneexekution m.m.
          </note>
          <note n="ec294b99">
            Kammaren biföll utskottets hemställan.
          </note>
          <note n="5bf31811">
            KU31 Förslag till tilläggsbudget till statsbudgeten för budgetåret
            1994/95 - Europainformation
          </note>
          <note n="f659b7e8">
            1. utskottet
          </note>
          <note n="f3f2da17">
            2. res. (v, mp)
          </note>
          <note n="dba27408">
            Votering:
          </note>
          <note n="bcaec400">
            272 för utskottet
          </note>
          <note n="6c63f78e">
            35 för res.
          </note>
          <note n="c12c3e1f">
            42 frånvarande
          </note>
          <note n="ec294b99">
            Kammaren biföll utskottets hemställan.
          </note>
          <note n="2bf340c2">
            Partivis fördelning av rösterna:
          </note>
          <note n="13a2d1f1">
            För utskottet: 148 s, 72 m, 22 c, 19 fp, 11 kds
          </note>
          <note n="541db551">
            För res. 17 v, 18 mp
          </note>
          <note n="b3d79cd9">
            Frånvarande: 13 s, 8 m, 5 c, 7 fp, 5 v, 4 kds
          </note>
          <note n="f49c3c3c">
            FiU8 Sammanställning av anslag på tilläggsbudget hösten 1994
          </note>
          <note n="ec294b99">
            Kammaren biföll utskottets hemställan.
          </note>
          <note n="28c308b0">
            SkU18 Ändring i 19 § kommunalskattelagen
          </note>
          <note n="ec294b99">
            Kammaren biföll utskottets hemställan.
          </note>
          <note n="60cc0df6">
            KrU8 Tilläggsbudget inom Kulturdepartementets och Civildepartementets
            områden
          </note>
          <note n="ec294b99">
            Kammaren biföll utskottets hemställan.
          </note>
          <note n="527ceb6f">
            UbU7 Tilläggsbudget
          </note>
          <note n="ec294b99">
            Kammaren biföll utskottets hemställan.
          </note>
          <note n="ff760ba6">
            13 § Justering av protokoll
          </note>
          <note n="8c5346a2">
            Justerades protokollet för den 17 februari.
          </note>
          <note n="95867c90">
            14 § Bordläggning
          </note>
          <note n="08269591">
            Anmäldes och bordlades
          </note>
          <note n="ffa5609a">
            Proposition
          </note>
          <note n="24d00079">
            1994/95:160 Sveriges samarbete med Central- och
          </note>
          <note n="1efb4712">
            Östeuropa
          </note>
          <note n="e62623cd">
            15 § Kammaren åtskildes kl. 21.03.
          </note>
          <note n="1354b4ca">
            Förhandlingarna leddes av talmannen från sammanträdets början
            t.o.m. 1 §
          </note>
          <note n="a4ff8238">
            anf. 8 (delvis), av förste vice talman därefter t.o.m. anf. 28
            (delvis), av andre vice talmannen därefter t.o.m. anf. 60
          </note>
          <note n="afb0f30a">
            (delvis), av tredje vice talmannen därefter t.o.m. anf. 100
          </note>
          <note n="d58bdc31">
            (delvis), av förste vice talmannen därefter t.o.m. anf. 125
          </note>
          <note n="f9a815c7">
            (delvis) och av andre vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
