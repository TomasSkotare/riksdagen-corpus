<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 1994</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 1994</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199495--115</head>
          <docDate when="1994">1994</docDate>
        </div>
      </front>
      <body>
        <div>
          <note n="4b13f55a">
            19.00 - 23.14
          </note>
          <note n="6ee30fce">
            Det justerade protokollet beräknas utkomma om 3 veckor
          </note>
          <note n="83dec053">
            ---------------------------------------------------------------------
          </note>
          <note n="605378ab">
            1 § Justering av protokoll
          </note>
          <note n="1e904387">
            Justerades protokollen för den 29, 30 och 31 maj.
          </note>
          <note n="44bd9fad">
            2 § Meddelande om anmälan till debatter
          </note>
          <note n="58108662">
            Tredje vice talmannen meddelade att anmälan till deltagande i
            kammarens debatter vid arbetsplenum måndagen den 12 juni skulle
            göras till kammarkansliet senast fredagen den 9 juni kl. 11.
          </note>
          <note n="71948a29">
            3 § Förnyad bordläggning
          </note>
          <note n="392754ba">
            Föredrogs men bordlades åter
          </note>
          <note n="94decafb">
            Utrikesutskottets betänkanden 1994/95:UU20 och
          </note>
          <note n="c0d5a8fe">
            UU26
          </note>
          <note n="33d1abfb">
            Jordbruksutskottets betänkanden 1994/95:JoU21 och
          </note>
          <note n="dc939f58">
            JoU24
          </note>
          <note n="4a07a2df">
            Meddelande om samlad votering
          </note>
          <note n="14ad0a8d">
            Tredje vice talmannen meddelade att konstitutionsutskottets betänkanden
            KU43 och KU36, finansutskottets betänkande FiU25, näringsutskottets
            betänkanden NU21, NU24, NU25 och NU26 samt kulturutskottets betänkande
            KrU28 skulle avgöras i ett sammanhang efter avslutad debatt.
          </note>
          <note n="251825ee">
            4 § Eu:s institutioner m.m.
          </note>
          <note n="55dfa0c8">
            Föredrogs
          </note>
          <note n="2d94ab69">
            Konstitutionsutskottets betänkande 1994/95:KU43
          </note>
          <note n="21697448">
            Eu:s institutioner m.m.
          </note>
          <note n="596d7628">
            Anf. 1 BIRGIT FRIGGEBO (fp)
          </note>
          <note n="70eea728">
            Herr talman! Valet till EU-parlamentet i höst närmar sig med
            stormsteg och regeringskonferensens förberedelser är i full gång.
            Men den breda offentliga debatten om EU:s framtid lyser nästan
            helt med sin frånvaro.
          </note>
          <note n="521fd6ea">
            Det är en demokratisk fråga av största vikt att vi har en levande
            och öppen debatt om dessa frågor. Det handlar om det politiska
            systemets legitimitet. Medborgarna måste få veta vad som är på
            gång, och de måste ha chansen att kunna ge sina signaler. Ett
            stort ansvar vilar på oss politiker att föra ut denna debatt.
          </note>
          <note n="f3f36950">
            Regeringen har tillsatt den s.k. Sydowska kommittén. Det är bra,
            men det räcker inte. Den skall inte komma med förslag till ställningstaganden.
            Den skall ta fram underlag för en bredare debatt. Men vi vet alla
            att det inte bränner till i diskussionen och blir en ordentlig
            debatt förrän partierna och politiker går ut med uppfattningar
            om vad som bör ske.
          </note>
          <note n="cf178cc1">
            Därför är det av stor vikt att partier och politiker redovisar
            sina visioner och sina uppfattningar om färdriktningen i det framtida
            EU. Ju fler preciserade åsikter i ett tidigt stadium desto bättre.
            Det kan aldrig vara till fyllest att uppfattningarna och eventuella
            åsiktsskillnader blir synliga först när EU-nämnden skall ge de
            sista råden till regeringen i slutfasen av förhandlingarna.
          </note>
          <note n="34041d5a">
            Mot bakgrund av detta och att riksdagen inte kommer att samlas
            igen före EU-valet i höst aktualiserade jag frågan om en särskild
            EU-debatt i anslutning till detta betänkande. Den debatten går
            av stapeln i morgon.
          </note>
          <note n="b4bff830">
            Folkpartiet har presenterat sin valplattform inför
          </note>
          <note n="f336d9cd">
            EU-valet och sina uppfattningar inför regeringskonferensen. Bo
            Könberg kommer i morgon i den särskilt arrangerade EU-debatten
            återigen att presentera vår syn. Det är min förhoppning att också
            de andra partierna kan tala om sina uppfattningar. Det gäller
            naturligtvis särskilt regeringspartiet, som ju skall leda förhandlingsarbetet.
            Jag kan förstå att det kan finnas vissa svårigheter med tanke
            på den splittrade opinion som finns i regeringspartiet. Men Socialdemokraterna
            kan inte genomföra en hel valrörelse utan att partiet och kandidaterna
            klart preciserar sin uppfattning om
          </note>
          <note n="839d8452">
            EU:s framtid.
          </note>
          <note n="3dcd333f">
            En annan sak är att Sveriges slutliga ställningstagande i regeringskonferensen
            måste manglas fram här i riksdagen. Inga partier och inte ens
            Sverige som nation kommer i slutänden att få precis som vi vill.
          </note>
          <note n="41ab7887">
            Det är då viktigt att förhandlingsprocessen och positionerna
            redovisas så öppet som det över huvud taget är möjligt. Jag skulle
            vilja fråga Björn von Sydow som representant för regeringspartiet
            om han här i dag eller om Mats Hellström i morgon kan tala om
            Socialdemokraternas samlade uppfattning om EU:s framtida inriktning,
            så att väljarna vet vad de röstar på i höst.
          </note>
          <note n="0848aa4e">
            Vi har i KU haft besök av statssekreterare Gunnar
          </note>
          <note n="ae4e6fee">
            Lundh inför beredningen av det utskottsbetänkande vi nu behandlar.
            Vi ville veta hur regeringen lagt upp beredningsprocessen inför
            regeringskonferensen. Jag vill inte påstå att vi fick någon riktigt
            klar bild över hur regeringen tänkt sig lägga upp förberedelserna.
          </note>
          <note n="0d924cf6">
            I torsdags var Mats Hellström här i riksdagen för att tala om
            hur det skall gå till. Han talade om att EU-
          </note>
          <note n="092ec8b8">
            nämnden skulle kopplas in och i vissa fall utrikesnämnden. Det
            är naturligtvis bra. Men det verkar inte som regeringen har läst
            riksdagens beslut om hur kontakterna mellan regeringen och riksdagen
            skall gå till
          </note>
          <note n="28e615ce">
            I höstas när riksdagen beslutade om inträdet sade vi i KU, och
            riksdagen fattade sedermera beslut om det, att riksdagen som helhet
            måste kopplas in i EU-
          </note>
          <note n="8d3cc735">
            arbetet på ett tidigt stadium. EU-nämndens främsta uppgift är
            att finslipa ståndpunkter inför de slutliga besluten i ministerrådet
            och rådet. Vi sade att regeringen måste ha direktkontakt med utskotten,
            och att
          </note>
          <note n="0266eed7">
            EU är en angelägenhet för hela riksdagen.
          </note>
          <note n="867a771f">
            Mats Hellström antydde i sin information i torsdags att utskotten
            skulle kopplas in först när förhandlingsresultatet föreligger.
            Han sade så här: Efter hand som arbetet fortskrider kommer säkert
            också sakutskotten vara intresserade av att delta i diskussionerna
            och kopplas in inför den senare processen, då riksdagen för sin
            del skall fatta beslut om resultaten av konferensen.
          </note>
          <note n="fc5d4cdb">
            Det är en på tok för defensiv strategi. Utskotten och riksdagen
            som helhet måste vara med hela tiden.
          </note>
          <note n="923de9f3">
            EU-nämnden kan inte fatta några beslut på riksdagens vägnar,
            men utskotten kan i sina betänkanden föreslå riksdagen att fatta
            vissa beslut. Detta ger vi i vårt betänkande i dag utrymme för.
            Utskottet är nämligen enigt i sitt betänkande till riksdagen,
            att regeringen redan i höst skall återkomma till riksdagen med
            en skrivelse. Den skall dels redovisa hur förberedelsearbetet
            inför regeringskonferensen är upplagt, dels redovisa mer principiella
            ställningstaganden från regeringen sida i de sakfrågor som konferensen
            kommer att behandla.
          </note>
          <note n="3f9838c2">
            Det betyder att vi lägger grunden för en mycket mer öppen diskussion
            och debatt än vad regeringen kanske hade tänkt sig. Jag tror att
            det är nödvändigt att vi tar alla tillfällen i akt att föra en
            så öppen diskussion som möjligt för att våra uppdragsgivare skall
            ha en chans att begripa vad som är på gång och kunna delta i formandet
            av det framtida Europa.
          </note>
          <note n="f7dca0c2">
            Det är ju dessutom en av de frågor som regeringskonferensen skall
            behandla, nämligen hur den demokratiska kontrollen skall bli mer
            effektiv. Det kan ju inte bara vara en sak för EU självt utan
            också ett ansvar för de deltagande nationerna.
          </note>
          <note n="56ee04e7">
            Herr talman! Flera partier i riksdagen har i motioner redan nu
            velat precisera Sveriges hållning i ett antal frågor som berör
            det framtida EU. Även Folkpartiet har lagt fram sådana förslag.
            Tyvärr får vi, så som arbetet är organiserat här i riksdagen,
            ingen samlad behandling av dessa frågor. Motionernas förslag har
            remitterats till ett antal utskott. Några av förslagen behandlas
            i detta betänkande.
          </note>
          <note n="99578223">
            En fråga som många partier tar upp är offentligheten och öppenheten
            inom EU. Utskottet är enigt i sin bedömning att detta är mycket
            viktiga frågor och att
          </note>
          <note n="baa005b9">
            Sverige har en särskild mission att fylla i dessa frågor i EU.
            Vi kan också konstatera att det otvetydigt är en ökad öppenhet
            på gång. Vi är i utskottet i huvudsak nöjda med det arbete som
            regeringen bedriver och anser att det inte nu finns något behov
            av ytterligare framstötar från riksdagens sida.
          </note>
          <note n="09c749a3">
            I en reservation vill emellertid Håkan Holmberg och jag ha ytterligare
            precisering av hur demokratin kan fördjupas inom EU. Vi menar
            att parlamentet måste ges en starkare ställning och en tydligare
            kontrollerande funktion.
          </note>
          <note n="71c86664">
            Herr talman! Jag yrkar bifall till reservation nr 1
          </note>
          <note n="e2909b3e">
            och i övrigt till utskottets hemställan.
          </note>
          <note n="2821e67e">
            Anf. 2 KENNETH KVIST (v)
          </note>
          <note n="2415cc32">
            Herr talman! I snart ett halvt år har Sverige nu varit medlem
            i Europeiska unionen. Vi kan efter denna tid konstatera att mycket
            av det som skulle ske i undergörande riktning om vi blev medlemmar
            i EU
          </note>
          <note n="eec8ce9d">
            har kommit på skam. Människorna fick nog till viss del ta ställning
            till en serie falska föreställningar om vad ett medlemskap skulle
            innebära. Därmed blev också utfallet i folkomröstningen ett ja.
          </note>
          <note n="eb2abffe">
            EU blev inte vad man lovade och kommer sannolikt inte att förbli
            vad det är eller har varit. Regeringskonferensen, som skall ta
            sin början nästa år, kommer att handla om att förändra statuterna
            för EU-
          </note>
          <note n="39f66c9e">
            samarbetet.
          </note>
          <note n="4e47f34e">
            Vi i Vänsterpartiet har varit kritiska mot EU-
          </note>
          <note n="715067b4">
            medlemskap hela tiden. Vi har också tidigt lagt fram ett program
            för förändringar av EU, nu när vi är medlemmar.
          </note>
          <note n="33653865">
            Det finns inom EU i huvudsak två olika visioner om hur ett framtida
            EU skall styras. Den ena är att närma EU till ett Europas förenta
            stater, där ett mer eller mindre direktvalt EU-parlament utgör
            grunden för demokratin. Vi är bestämda motståndare till en sådan
            utveckling. Att ge EU-parlamentet lagstiftande makt är ingen bra
            lösning på det som kallas EU:s demokratiska underskott. Det leder
            till mycket stora svårigheter för en lagstiftande församling att
            representera 380 miljoner människor i en union där människorna
            har så olikartade kulturer, talar så skilda språk och saknar gemensamma
            medier.
          </note>
          <note n="99491861">
            Den andra framtidsmodellen är ett EU som består av självständiga
            stater i samarbete, där ett direktvalt
          </note>
          <note n="13b7a483">
            EU-parlament aldrig kan få ha det avgörande inflytandet och avgörande
            beslutsfunktioner. Det är en utveckling som vi i Vänsterpartiet
            stöder. Vi vill att de beslut som styr EU skall fattas av nationernas
            riksdagar och regeringar och att de olika staterna skall förhandla
            med varandra utifrån direktiv som de får från parlamenten. Vi
            vill förstärka de nationella parlamentens inflytande över EU.
            Vi vill inte ge EU-
          </note>
          <note n="8e7295df">
            parlamentet ökade maktbefogenheter. Det hindrar inte att EU-parlamentet
            kan ha värdefulla funktioner när det gäller att granska och kontrollera
            EU-byråkratin och utarbeta förändringsförslag till ministerrådet.
            Det är också ett viktigt forum för EU-debatt över nationsgränserna.
          </note>
          <note n="b941cd31">
            Det finns alltså många saker att diskutera inför regeringskonferensen,
            som huvudsakligen kommer att behandla institutionella frågor.
          </note>
          <note n="21a6c5c2">
            Till utskottsbetänkandet om EU:s institutioner har vi tillsammans
            med Miljöpartiet fogat en reservation som bl.a. går ut på att
            vi ser att det inom EU finns stora risker för att utvecklingen
            inte går i den riktning som vi förordar, utan tvärtom i motsatt
            riktning. Det blir alltså mera av union och därmed mindre av demokrati,
            förminskad nationell suveränitet osv. Det finns illavarslande
            tecken också i Sveriges agerande som tyder på att krafter i vårt
            land stöder en sådan utveckling, med minskade möjligheter till
            veto för små stater som ett exempel.
          </note>
          <note n="1dc653df">
            Om EU förändras mot en starkare unionsmakt eller starkare centralmakt,
            där de mindre staternas ställning försvagas, där olika majoritetslösningar
            blir huvudsaklig beslutsregel och där medlemsländernas vetorätt
            minskar, om de nationella parlamentens inflytande fortsätter att
            minska och man inför gemensam
          </note>
          <note n="a71e881a">
            EU-polis, EU-valuta osv - då ställs helt enkelt folket inför
            nya förutsättningar. En sådan utveckling i EU, antingen den kommer
            helt eller i väsentlig grad, måste, enligt vårt förmenande, leda
            fram till en ny folkomröstning. Då ställs människorna inför en
            ny situation som de inte har haft att ta ställning till.
          </note>
          <note n="c0a5195c">
            Det är gott att Sveriges partier är eniga om att slå vakt om
            öppenhet och offentlighet och också försöka sprida detta inom
            EU. Frågan är dock om denna enighet bara gäller ambitioner. Den
            gäller sannolikt inte vår uppfattning om vad som är möjligt att
            nå.
          </note>
          <note n="3e5d49dc">
            EU som institution är ett elitistiskt projekt med stor maktkoncentration
            till byråkratiska och politiska eliter, till internationella diplomater
            och jurister i hög ställning. EU är, som det är uppbyggt, egentligen
            inte ett demokratiskt projekt som främjar att folket kan styra
            samhällsutvecklingen. Det är viktigt att göra den nyanseringen.
            Det är gott att vi verkar gemensamt för mer av offentlighet och
            öppenhet, men utsikterna att ändra EU i de styckena är mindre.
            Där kan vi ha litet olika meningar.
          </note>
          <note n="b436b612">
            Det är nog svårt att tänka sig. Jag vet egentligen inga historiska
            exempel på att en maktelit - det är den som har initiativrätten
            över de politiska besluten i EU
          </note>
          <note n="9b167ba1">
            - själv kommer med sådana initiativ som avskaffar dess egen position
            av maktelit. Därför är arbetet för öppenhet, offentlighet och
            för mera demokrati inom
          </note>
          <note n="7562dca8">
            Europeiska unionen också ett ganska svårt arbete.
          </note>
          <note n="a7a97eae">
            Detta arbete och denna enighet försvagas dessutom om svenska
            EU-parlamentariker röstar emot det som man på hemmaplan säger
            sig vara överens om, nämligen offentlighetsprincip, meddelarskydd
            osv., när det krävs att sådana saker skall skrivas in i EU-
          </note>
          <note n="940e9a0a">
            dokument.
          </note>
          <note n="565e7b7e">
            Man skyller förvisso på att man har röstat fel, att röstningsproceduren
            inom EU-parlamentet var oklar, men det är märkligt att felröstandet
            så tämligen noga följer vissa bestämda linjer vad gäller hur de
            olika
          </note>
          <note n="e12f065c">
            EU-parlamentarikerna står i partipolitiska frågor och i
          </note>
          <note n="013c6023">
            EU-frågor i allmänhet. Det verkar så att säga inte vara en händelse
            eller en olycka utan snarare medvetna val som man inte står för
            inför allmänheten.
          </note>
          <note n="c6788c7b">
            Herr talman! Med dessa ord och kommentarer ber jag att få yrka
            bifall till reservation nr 2 av mig och
          </note>
          <note n="a0aa2677">
            Peter Eriksson.
          </note>
          <note n="d4f3e957">
            Anf. 3 BIRGIT FRIGGEBO (fp) replik
          </note>
          <note n="51ea8684">
            Herr talman! Kenneth Kvist ger en mycket dyster och negativ bild
            av EU. Plötsligen har kommunisterna blivit våra mesta nationalister.
          </note>
          <note n="6aa3fd3f">
            Han sade att det inte fanns några historiska exempel på att en
            maktelit hade givit ifrån sig någon makt, och det är naturligtvis
            hans erfarenhet från det centralistiska systemet i Sovjetunionen,
            där ju Moskva skulle styra och ställa i hela världen.
          </note>
          <note n="2233c851">
            Men det kan inte vara gamla kommunister med dåliga erfarenheter
            som skall bestämma Sveriges inställning för framtiden.
          </note>
          <note n="41c81cd7">
            Dessutom är skillnaden den - det kanske Kenneth
          </note>
          <note n="d1998fce">
            Kvist inte har uppmärksammat - att det här är fråga om ett frivilligt
            samarbete mellan demokratiska stater som själva har bestämt att
            gå in i ett samarbete för att försöka skapa fred i vår del av
            världen och för att försöka skapa en bättre miljö och bättre välstånd
            i vår del av världen.
          </note>
          <note n="4e529300">
            Att skapa en bättre situation i vår del av världen är alltså
            det mycket väl fungerande uppdrag vi har tagit på oss. Det sker
            på ett demokratiskt och frivilligt sätt.
          </note>
          <note n="a282285c">
            Anf. 4 KENNETH KVIST (v) replik
          </note>
          <note n="c95bc662">
            Herr talman! Birgit Friggebo för en diskussion som befann hon
            sig på 50-talet.
          </note>
          <note n="9e197dce">
            Jag kanske gjorde en liten överdrift när jag sade att det inte
            finns något exempel på att en maktelit själv har skapat förhållanden
            som har avskaffat dess makt. Man kan i någon mån säga att Gorbatjov
            och
          </note>
          <note n="06ff5084">
            Sovjets kommunistiska parti under hans ledning genomförde sådana
            ändringar att dess makt blåste bort.
          </note>
          <note n="5cca1b25">
            Det är inte jag som är dyster, Birgit Friggebo. Det är inte gamla
            kommunister som styr. Det är faktiskt en bred folkopinion som
            med utomordentligt stor besvikelse ser vad som har hänt med alla
            de löften som jasidan spred inför EU-omröstningen. Man ser att
            de inte har hållit.
          </note>
          <note n="3ea83b7a">
            Birgit Friggebo säger att det är ett frivilligt samarbete mellan
            demokratiska stater och att det därför av definition måste vara
            demokratiskt. Så är det inte. EU
          </note>
          <note n="149a3b0b">
            är uppbyggt med en maktdelningsfilosofi som inte kännetecknas
            av en bred folklig förankring utan av makt för höga jurister,
            kommissionärer eller eliten inom staternas politiska sfär, i en
            ganska stor portion av slutenhet.
          </note>
          <note n="f47c5513">
            Det är klart att det är parlamentariska demokratier, men vi har
            ju inte begärt medlemskap i någon av dessa demokratiska stater
            utan i EU som samlad institution. Den kännetecknas inte av demokrati
            och har också enligt egen utsago ett demokratiskt underskott.
          </note>
          <note n="1e558ad4">
            Anf. 5 BIRGIT FRIGGEBO (fp) replik
          </note>
          <note n="b50312d3">
            Herr talman! Det var Kenneth Kvist själv som drog fram historien.
            Vad jag ville påpeka var att han helt har ändrat uppfattning.
            Han har gått från att respektera och önska Moskvas överhöghet
            över hela världen till att bli en renodlad nationalist.
          </note>
          <note n="248f129e">
            Vi är överens om att vi skall ha en ännu större öppenhet och
            ett större inflytande. Hela mitt anförande gick ut på att vi måste
            få en större legitimitet för detta arbete.
          </note>
          <note n="c9d96176">
            Vad man glömmer att tala om är att det är ett frivilligt arbete
            där stater har gått samman. Det är demokratiska stater som just
            arbetar för en ökad öppenhet, en ökad insyn och en större demokratisk
            förankring i Europa.
          </note>
          <note n="efc16e92">
            Regeringskonferensen skall ju bl.a. handla om detta och om hur
            vi skall kunna innesluta ännu fler länder i detta arbete.
          </note>
          <note n="231f16dc">
            Det skall inte vara gamla sura kommunister med dåliga erfarenheter
            som styr detta arbete.
          </note>
          <note n="33ca7c2d">
            Anf. 6 KENNETH KVIST (v) replik
          </note>
          <note n="78b74dc1">
            Herr talman! Om jag är sur eller gammal får Friggebo ha vilken
            mening som helst om. Däremot tycker jag inte att hon skall ägna
            sig åt politiska oförskämdheter. Jag tror inte att jag någon gång
            i mitt politiska liv har givit uttryck för - sagt, skrivit eller
            ansett -
          </note>
          <note n="c6fa031c">
            någon sådan uppfattning som Friggebo påstår.
          </note>
          <note n="c542fa98">
            Däremot kan jag belägga att jag under hela den tid jag har följt
            EU-debatten varit utomordentligt kritisk till EU just därför att
            det har varit ett elitistiskt projekt som stöder de starkaste
            aktörerna på den s.k. marknaden. Det är ett projekt som försvagar
            de arbetandes inflytande över sina arbetsplatser och över samhällsutvecklingen
            som helhet. Det är ett faktum.
          </note>
          <note n="fa3d11fa">
            Anf. 7 PETER ERIKSSON (mp)
          </note>
          <note n="965f28a9">
            Herr talman! KU har i detta betänkande behandlat ett antal motioner
            om EU och EU:s institutioner inför regeringskonferensen. Utskottet
            har endast i ett par avseenden tagit ställning. Det gäller offentlighetsprincipen
            och svenska språkets ställning, där bl.a. vi från Miljöpartiet
            i praktiken har fått bifall för våra motioner. Det är bra.
          </note>
          <note n="4afc5c80">
            De förslag som har lagts fram om att begränsa antalet arbetsspråk
            inom EU måste tillbakavisas. Det är också viktigt att svenskar
            inom EU - parlamentariker och andra - använder svenska språket
            när det är möjligt.
          </note>
          <note n="5cad61f2">
            Jag träffar en del människor som i sann svensk effektivitetsanda
            anser att man kan rationalisera bort de många språken och tolkarna,
            men det finns tungt vägande demokratiska skäl för att starkt hävda
            svenskan och andra mindre språk inom EU-systemet.
          </note>
          <note n="a47919b5">
            Vi har redan problemet att man som EU-
          </note>
          <note n="5de7e2ba">
            parlamentariker i praktiken måste behärska både engelska, tyska
            och franska för att kunna fungera på ett bra sätt.
          </note>
          <note n="f75fec57">
            Det gör att antalet människor som är valbara i valet i höst minskar
            dramatiskt. Om man därutöver beränsar antalet arbetsspråk så leder
            det till att vi får en situation där EU-människorna lever sitt
            eget liv i sin egen värld med ett eget språk. Redan nu struntar
            vi ofta i att översätta EU-begreppen. Nästa steg blir att det
            inte finns någon översättning och att antalet människor som kan
            följa med i debatten blir ännu färre.
          </note>
          <note n="ea05de93">
            I allt annat än svenskan och offentlighetsprincipen väljer KU:s
            majoritet att passa. Det är tråkigt, tycker jag. Här finns en
            möjlighet för Sveriges riksdag att ta initiativ för att påverka
            det politiska skeendet i stället för att enbart stå vid sidan
            av och titta på. Men majoriteten ville inte det.
          </note>
          <note n="b7150fcf">
            I den senaste mätningen i söndagens Göteborgs-
          </note>
          <note n="8e869813">
            Posten om svenska folkets åsikter om EU-
          </note>
          <note n="200e58a8">
            medlemskapet får ja-sidan återigen nya bottenrekord.
          </note>
          <note n="266c0202">
            Det finns inte längre något parti i Sveriges riksdag som har
            en majoritet av sina väljare med sig i åsikten att EU-medlemskapet
            innebär fördelar för Sverige.
          </note>
          <note n="2ba93dd9">
            Var femte svensk som röstade ja i höstas känner sig lurad i dag.
          </note>
          <note n="30927d49">
            Nu är EU på väg att ta nya steg mot överstatlighet, och frågan
            är om svenska politiker vågar låta svenska folket ta ställning
            till den nya union som kommer efter regeringskonferensen. I Danmark
            skall det hållas en ny folkomröstning. I Frankrike har den nyvalde
            presidenten utlovat en folkomröstning. Till och med i rapporten
            som antagits av EU-parlamentet och som gått till den s.k. reflexionsgruppen
            så tar man ställning för nya folkomröstningar inom hela unionen.
          </note>
          <note n="b1ff7854">
            Det vore lämpligt och rimligt att man från svensk sida också
            tog ställning för en folkomröstning. Men riksdagens partier vågar
            inte och regeringen mumlar om att man inte gärna vill ha en ny
            folkomröstning.
          </note>
          <note n="b14d8e4e">
            Det kan man i och för sig förstå. Socialdemokraterna går ju nu
            ut i valet till EU-parlamentet med flera listor och utan en egen
            politik. Men kan ni då inte lika gärna låta folket bestämma?
          </note>
          <note n="8661ef50">
            Ett beslut som borde komma upp på regeringskonferensen är Miljöpartiets
            förslag om att ta fram en lista på konkreta EU-regler som kan
            upphävas. Alla ni som talade så vackert för den s.k. subsidiaritetsprincipen
            före folkomröstningen borde kunna stödja den här idén. För det
            var väl ändå inte så att er fina närhetsprincip bara innebar att
            besluten skulle flyttas ner till
          </note>
          <note n="d7db7c33">
            Bryssel?
          </note>
          <note n="394dad43">
            Vad som är alldeles klart är att svenska folket inte gav något
            mandat för nya beslutsöverlåtelser, för någon gemensam valuta,
            för att minska inflytandet för de små länderna inom EU-systemet
            eller för att ta bort vetorätten. Om regeringen och riksdagen
            vill följa den förra folkomröstningen så bör ni klart deklarera
            att ni är beredda att använda vetorätten för att förhindra alla
            förändringar som inskränker de små staternas inflytande.
          </note>
          <note n="f6e27d82">
            Vetorätten och de små ländernas överrepresentation har, som jag
            ser det, varit en betydande fördel för
          </note>
          <note n="64ec41da">
            EU. Det har begränsat makten och utrymmet för de stora att genomföra
            farliga äventyr runt om i världen.
          </note>
          <note n="66601aee">
            Det är när de stora trots detta tvingat fram en gemensam hållning
            som EU:s utrikespolitik skapat problem som t.ex. i Jugoslavien.
          </note>
          <note n="63029c1e">
            Vetorätten i viktiga frågor och överrepresentationen för små
            länder är sannolikt en förutsättning för att den här typen av
            samarbete över huvud taget skall kunna fungera.
          </note>
          <note n="d7f2410e">
            I den dominerande liturgin har den tänkta utvidgningen av EU
            österut kommit att bli det helt överskuggande argumentet för att
            unionen skall ta nya steg mot överstatlighet och skapandet av
            den nya stormakten, Europas förenta stater. Monnets gamla strategi
            om att steg för steg bilda den nya unionen lever i högsta grad.
          </note>
          <note n="693907d3">
            Snart sagt varje överstatlighet motiveras numera med utvidgningen.
            Dogmen lyder som så att när EU
          </note>
          <note n="7c5d1026">
            går från 15 till 27 stater går det inte längre att behålla vetorätten
            och effektiviteten. Och det är nu på regeringskonferensen som
            besluten skall fattas. I nyheterna på TV häromdagen sade reportern
            t.o.m. att EU
          </note>
          <note n="5a376a40">
            redan beslutat om att ta in en lång rad nya medlemmar.
          </note>
          <note n="497934e5">
            Men är det sant? Är besluten om utvidgningen redan fattade? Kommer
            EU att ha 27 medlemmar om några få år? Är det nödvändigt att avskaffa
            vetorätten när eller om EU utvidgas?
          </note>
          <note n="6b92e3ec">
            Nej, besluten är inte fattade. De besluten kommer inte heller
            att bli aktuella förrän en bit in på nästa århundrade. Frågan
            om utvidgning är i själva verket inte direkt kopplad till 1996
            års regeringskonferens över huvud taget. Däremot kommer 1998 att
            vara ett år som kan bli avgörande för om nya medlemmar skall släppas
            in. 1998 skall EU omförhandla budgeten. Då kommer de verkligt
            svåra frågorna om en reformering av jordbruks- och regionalpolitiken.
          </note>
          <note n="5e2ad13e">
            Innan vi fått en omfattande reformering och en anpassning från
            EU:s sida i de här frågorna så kommer det knappast att vara meningsfullt
            att inleda några förhandlingar med länderna i Österuropa om ett
            eventuellt medlemskap.
          </note>
          <note n="430b7ce7">
            Sanningen är att vi inte vet om det blir någon utvidgning. Alla
            avgörande beslut om detta tas efter regeringskonferensen 1996.
            Först 1998 får vi ett handfast prov på om det finns någon verklig
            vilja inom EU att ta in nya medlemmar, något som jag personligen
            starkt betvivlar. Därefter kan förhandlingar eventuellt påbörjas.
            Det blir med säkerhet en lång och svår process. När det är klart
            skall både EU-
          </note>
          <note n="d3b528c4">
            länderna och ansökarländerna ta ställning till om de fortfarande
            är intresserade. Redan nu växer motståndet i öst mot att gå in
            i EU. När förhandlingarna är klara och gemene man får klart för
            sig att det inte blir något stort lyft, så är det långt ifrån
            säkert att människor väljer att kasta bort sin nyvunna demokrati
            för att bli andra klassens medlemmar i den europeiska unionen.
          </note>
          <note n="bb9ee1fe">
            Är det då nödvändigt att avskaffa vetorätten på en lång rad områden
            om EU skall ta in nya medlemmar?
          </note>
          <note n="16ae5abf">
            Det beror alldeles på vad man vill att EU skall utvecklas till.
            Om man vill att EU skall bli en ny stark stormakt med allt det
            som hör en nationalstat till så är det nödvändigt. Om man däremot
            vill att EU skall bevara karaktären av ett samarbete med överstatlighet
            inom vissa begränsade områden och en relativt stor självständighet
            för de deltagande länderna i övriga frågor, så är det alldeles
            fel väg att gå.
          </note>
          <note n="e5ed9b73">
            De som har visionen om ett nytt starkt Europa som tar tillbaka
            ledningen från USA och Japan, ett Europa som kan bli en ekonomisk
            supermakt och en stat som kan leda världen och sätta kraft bakom
            orden, de kräver naturligtvis att vetorätten skall avskaffas.
            Det är de här människorna och idéerna som Socialdemokraterna,
            Folkpartiet, Kds och Moderaterna nu vill liera sig med. Men det
            var inte den unionen som vi röstade om i höstas och som ni lyckades
            få 53 % av svenskarna att rösta för.
          </note>
          <note n="daf85999">
            Slutsatsen blir att talet om en utvidgning av EU
          </note>
          <note n="eb22aab1">
            som en utgångspunkt inför regeringskonferensen måste ses som
            ett sätt för federalisterna inom EU att driva sina kända krav
            på mer överstatlighet, eftersom deras argument i sak är alldeles
            för dåliga för att vinna något folkligt stöd. Det är oerhört viktigt
            att den svenska regeringen och den svenska opinionen inte låter
            sig luras så enkelt.
          </note>
          <note n="a58c80fc">
            Anf. 8 BJÖRN VON SYDOW (s)
          </note>
          <note n="8c9e1bb4">
            Herr talman! Successivt formar vi Sveriges ståndpunkter i den
            kommande regeringskonferensen. Den här debatten och utskottsbetänkandet
            är ett steg, och riksdagen kommer om några dagar att ha interpellationsdebatter
            i samma ämne.
          </note>
          <note n="eecb2f80">
            I det här betänkandet kan man notera att det råder enighet mellan
            regeringen och hela riksdagen, såvitt jag förstår, om att offentlighetsprincipen
            är ett mycket viktigt krav från svensk sida inför EU:s framtid.
            Frågan är närmast hur offentlighetsprincipen skall formuleras
            så att den kan bli operativ inom EU:s fördrag och hur vi skall
            kunna få till stånd en allmän uppslutning kring en sådan fördragsförändring.
          </note>
          <note n="b480f70b">
            Vi vill hålla på att alla de 15 medlemsstaterna skall vara med
            om fördragsförändringar. Det är följaktligen en betydelsefull
            politisk uppgift att åstadkomma en total uppslutning från alla
            medlemsstaterna. Därmed slår vi också vakt om den konstitutionella
            principen att det är medlemsstaterna som är innehavare av grundlagsmakten
            inom EU. Det finns mycket att arbeta för. Det är viktigt att man
            kan lägga konstruktiva förslag som verkligen har framgångsmöjligheter.
          </note>
          <note n="5fb85ff4">
            Det bör bl.a. göras genom den parlamentariska kommitténs försorg,
            men naturligtvis inte bara där.
          </note>
          <note n="b372e8de">
            På en annan punkt finns det ett utskottsbetänkande som, såvitt
            jag förstår, kommer att diskuteras sent i dag. Det är jordbruksutskottets
            betänkande 23. Där uttalar sig utskottets majoritet för att principen
            om en hållbar utveckling bör föras in i EU:s grundläggande fördragstexter.
            Även här är det ett grannlaga och viktigt arbete att få fram konkreta
            förslag som har möjlighet att vinna accepterande av de 15 medlemsstaterna.
          </note>
          <note n="216f34a9">
            I och med det här betänkandet uppmanas regeringen av riksdagen
            att komma till riksdagen med en skrivelse där man övergripande
            redovisar vilka prioriteringar och önskemål som Sverige bör ha
            inför regeringskonferensen. Jag tycker att det är mycket värdefullt
            att riksdagen uttalar sig för detta.
          </note>
          <note n="1f2f3499">
            Utskottsmajoriteten och vi socialdemokrater har i dag inte önskat
            binda Sverige för fler ståndpunkter än de som jag nu har nämnt.
            Dit hör ju också det svenska språkets ställning. Vi vill ha en
            fortsatt fri diskussion som skall föras på alla upptänkliga sätt
            under de kommande månaderna. Detta har redan kommit i gång med
            en viss eldfängdhet i förra veckan genom diskussionen om den s.k.
            vetorätten när det gäller utrikes- och säkerhetspolitiken.
          </note>
          <note n="f87c37e4">
            Det är svårt att bryta ut enskilda element och driva diskussionen
            enbart kring dessa. Man måste lägga samman alla möjliga förändringar
            för att se en helhet när man skall ta ställning till vad som skall
            vara Sveriges position och när man skall göra ett slutligt ställningstagande.
          </note>
          <note n="cdee3faf">
            Jag vill ta upp åtminstone två punkter och fästa uppmärksamheten
            på några principiella utgångspunkter för dem. De har att göra
            med de demokratiska och konstitutionella aspekterna.
          </note>
          <note n="f6789554">
            Den ena gäller de nationella parlamentens ställning i förhållande
            till EU:s institutioner. Det finns en diskussion om detta på andra
            håll, bl.a. i sådana länder som inte har en stark parlamentarisk
            relation mellan riksdag, parlament, och regering i EU-frågor.
          </note>
          <note n="f0cdfd72">
            Det finns ambitioner att de nationella parlamenten skall komma
            direkt in i EU:s beslutandeinstitutioner.
          </note>
          <note n="4096e19b">
            Jag tror att vi i Sverige skall vara mycket tveksamma, och t.o.m.
            avvisande, till sådana idéer. Det skall självfallet vara kontakter
            och utbyte under hand mellan de olika EU-institutionerna, Sveriges
            riksdag och de andra parlamenten. Men en viktig sak bör enligt
            mitt synsätt vara att vi i stället skall skärpa den nationella
            parlamentarismen, dvs. att regeringen är beroende av ställningen
            i riksdagen för sitt agerande primärt i ministerrådet, men även
            i andra delar av EU-
          </note>
          <note n="9f528679">
            systemet.
          </note>
          <note n="84721cae">
            Det betyder också att regeringens kontroll över den svenska förvaltningen
            när olika ämbetsmän företräder Sverige ytterst måste granskas
            och ledas från riksdagen på ett effektivt sätt. Vi bör enligt
            min mening vara kritiska och avvisande till tanken på att
          </note>
          <note n="b43c7b31">
            Sveriges riksdag skall få en beslutande del i EU:s institutioner.
          </note>
          <note n="f7aa66d5">
            En annan viktig punkt som sammanhänger med institutionerna är
            makten över fördragen. Där pågår en viktig diskussion där vi måste
            ha positioner. Anser vi att det europeiska parlamentet också skall
            bli en likaberättigad part med de 15 medlemsstaterna när det gäller
            att ha makt, och t.o.m. vetorätt, över fördragsförändringar? Anser
            vi att man i framtiden kan göra fördragsförändringar utan enhällighet
            medlemsstaterna emellan? Min uppfattning är att man inte bör gå
            den vägen. Men detta är en viktigt position för framtiden.
          </note>
          <note n="9e188832">
            Sedan har vi tagit upp frågan om stora och små stater och bristen
            på diskussion i Europa kring de konstitutionella principerna inom
            EU:s organ. Det europeiska parlamentet är i dag i huvudsak ett
            organ som bygger på befolkningsproportionaliteten. En stat är
            underrepresenterad, och det är Tyskland, men i övrigt råder någorlunda
            befolkningsproportionalitet vid representationen i det europeiska
            parlamentet.
          </note>
          <note n="71f142e5">
            De förslag som har ventilerats under det gångna året om att man
            skulle öka de stora staternas röstmakt i ministerrådet är såvitt
            jag kan se rent orimliga ur konstitutionella och principiella
            synpunkter. Ministerrådet är och bör förbli medlemsstaternas organ.
            Det mest förvånande är nästan att sådana förslag kan framläggas
            från tyskt håll. Tyskland har ju en egen författning som just
            har en sådan avvägning mellan befolkningsproportion i den ena
            kammaren och delstaternas relativt likvärdiga ställning i den
            andra kammaren.
          </note>
          <note n="8aa92ead">
            Ett ställningstagande till t.ex. Europaparlamentets ställning
            inom EU kan inte göras om man inte samtidigt har klart för sig
            var befolkningsstorleken skall slå igenom. Att bara tala för att
            Europaparlamentet skall få en stärkt ställning - som vissa motioner
            gör, och det finns även reservation för detta - låter sig enligt
            min uppfattning inte göras om man inte samtidigt bestämmer sig
            för vilken princip som skall vara grundläggande. Är det befolkningsstorleken
            som skall ligga till grund i Europaparlamentet? Skall statstillhörigheten
            då också ligga starkare och tydligt likvärdig staterna emellan
            i ministerrådet?
          </note>
          <note n="99c852d0">
            Man kan alltså inte göra ett ställningstagande av det här slaget
            om man inte har klart för sig på vilken demokratisk grundprincip
            de olika institutionerna inom EU skall formas.
          </note>
          <note n="4c1b6d6e">
            Vänsterpartiet och Miljöpartiet hävdar i sin kritik att små stater
            håller på att förlora inflytande. Låt mig avrunda med att säga
            att de inte har några positiva och konstruktiva förslag till vad
            som då skall göras.
          </note>
          <note n="dd4041da">
            Min uppfattning är att en konstruktiv väg för att värna om små
            staters framtid är att se till att det ur regeringskonferensen
            kommer en renodling av grundvalarna för representationen i det
            europeiska parlamentet respektive i ministerrådet. Ministerrådet
            bör förbli de likaberättigade medlemmarnas organ. I det europeiska
            parlamentet bör däremot befolkningsproportionaliteten kunna komma
            till ett principiellt uttryck.
          </note>
          <note n="ec26f802">
            Med detta ber jag att få yrka bifall till utskottets hemställan.
          </note>
          <note n="87e15d22">
            Anf. 9 PETER ERIKSSON (mp) replik
          </note>
          <note n="c76098ee">
            Herr talman! Björn von Sydow sade att Miljöpartiet och Vänsterpartiet
            inte har några konstruktiva förslag till hur man skall förändra
            konstitutionen här.
          </note>
          <note n="6cc7220e">
            Det är kanske riktigt om man bara tittar isolerat på reservationen.
            Om man ser till den bredare politik som vi företräder har vi haft
            flera konstruktiva förslag, även om vårt förstahandsbud är att
            vi faktiskt borde träda ur unionen.
          </note>
          <note n="771f3a5d">
            Som en andrahandsåsikt har vi att man t.ex. borde stärka de nationella
            parlamenten. Det är något som jag personligen har jobbat en hel
            del för. Detta är en sak som du och jag har en gemensam uppfattning
            om.
          </note>
          <note n="3997534d">
            Det är inte rätt väg att gå att stärka EU-parlamentet och tro
            att man på så sätt får en bättre och starkare demokrati i den
            Europeiska unionen.
          </note>
          <note n="02288e7b">
            Jag menar att det är genom de nationella parlamenten vi kan få
            bort det demokratiska underskottet;
          </note>
          <note n="27acd9b6">
            genom att göra deras röster bättre hörda i processen fram till
            beslut i ministerrådet. Också kontakterna mellan de nationella
            parlamenten och den processen bör ökas.
          </note>
          <note n="9981501d">
            Det är ju enbart i de nationella parlamenten som vi har en egentlig
            folklig, demokratisk förankring, och det är bara där som den kommer
            att finnas i fortsättningen. Om man flyttar ännu mer makt till
            Europaparlamentet, innebär det att man flyttar alltmer makt bort
            från vanliga människor. Färre människor blir delaktiga i den demokratiska
            processen.
          </note>
          <note n="157b8d26">
            Anf. 10 BJÖRN VON SYDOW (s) replik
          </note>
          <note n="7554f431">
            Herr talman! Det gläder mig att Peter Eriksson i sin replik påpekade
            att vi i en fråga har en gemensam ståndpunkt, nämligen i synen
            på de nationella parlamenten.
          </note>
          <note n="b26048b3">
            Men jag vill understryka att det, som jag ser det, ändå är på
            en indirekt väg som de nationella parlamenten bör komma in, nämligen
            det sätt som vi har börjat arbeta på, även om vi inte nått någon
            fulländning ännu. Riksdagen kontrollerar och leder genom sina
            olika organ regeringens arbete när regeringen företräder Sverige
            i ministerrådet.
          </note>
          <note n="cfb613df">
            Vi bör slå vakt om ministerrådets ställning bland
          </note>
          <note n="57fb86cb">
            EU:s institutioner, men det fordrar av oss att vi har en ordentlig
            demokratisk länk hemma i Sverige mellan befolkningen, vårt politiska
            system, riksdagen och våra statsråds handlande när de företräder
            Sverige.
          </note>
          <note n="2b0266d6">
            Jag vill understryka att vi inte ser något värde i att de nationella
            parlamenten kommer in som direkta aktörer i EU:s institutioner.
            Detta har på vissa håll tagits upp som en möjlig utvecklingsväg.
            Vi vill se till att det är regeringen som företräder Sveriges
            politiska system i ministerrådet.
          </note>
          <note n="c5933658">
            Anf. 11 PETER ERIKSSON (mp) replik
          </note>
          <note n="235c277f">
            Herr talman! Jag sade att vi var eniga på en punkt, men det var
            faktiskt i frågan om att man inte bör flytta över mer makt till
            EU-parlamentet. Däremot anser jag att man kraftigt bör stärka
            de nationella parlamentens roll och även på sikt ge dessa ett
            direkt inflytande i processen.
          </note>
          <note n="90b6e04b">
            Men det vill inte Björn von Sydow ha. Han vill att de nationella
            parlamenten skall komma in indirekt och ha en mer sekundär roll
            i processen. Här skiljer vi oss en aning.
          </note>
          <note n="32caf76c">
            Resultaten hittills av det svenska EU-
          </note>
          <note n="c7258aa8">
            medlemskapet visar tydligt att det vore oerhört viktigt att få
            en betydligt starkare förankring i Sveriges riksdag, så att vi
            i långt större utsträckning fick debatter i riksdagen om viktiga
            sakfrågor. Man skulle tvinga enskilda partier att ta ställning
            och tvinga fram en debatt i viktiga sakfrågor.
          </note>
          <note n="cd9c0f50">
            I dag är hela processen inför ministerrådets beslut upplagt på
            ett sådant sätt att det inte går att ha ett nationellt beslutsfattande
            och ordentliga nationella debatter innan besluten fattas.
          </note>
          <note n="59b82642">
            Anf. 12 BJÖRN VON SYDOW (s) replik
          </note>
          <note n="ddf96d92">
            Herr talman! Jag instämmer helt med Peter Eriksson på den sista
            punkten, behovet av att här i kammaren ha rejäla EU-debatter.
            Men var det inte det vi hade förra veckan, när statsrådet Hellström
            var här?
          </note>
          <note n="7f35538e">
            Detta är ett riktigt arbetssätt, som bör kunna utvecklas ytterligare.
          </note>
          <note n="6ef861b4">
            Anf. 13 KENNETH KVIST (v)
          </note>
          <note n="1bf173d6">
            Herr talman! När det gäller konstruktiva förslag för att stärka
            de små staterna, har vi i vårt program,
          </note>
          <note n="35222b84">
            Mer demokrati och mindre union, listat en rad sådana förslag,
            Björn von Sydow! Vi föreslår t.ex. att unionens rätt att vidga
            sin egen kompetens och fatta beslut utanför sina kompetensområden,
            artikel 235, avskaffas och att den mycket oklara subsidiaritetsprincipen
            ersätts med tydliga regler. Exempel på sådana regler finns i fördragen,
            t.ex. i artikel 222, som rör nationella egendomsordningar, och
            i artikel 223, som rör vapenhandel. Vi menar dock att man måste
            göra betydligt fler avgränsningar.
          </note>
          <note n="db06e1e4">
            Björn von Sydow pekar på många intressanta problem i sitt huvudanförande.
            Jag är överens med honom så långt som att det gäller att stärka
            den nationella parlamentarismen. Jag skulle t.o.m. hälsa med tillfredsställelse
            om Björn von Sydow gick med på att konkretisera det han sade i
            en replik till Peter Eriksson om att öka parlamentets kontrollerande
            och ledande av regeringen.
          </note>
          <note n="257ba42a">
            Men Björn von Sydow måste - och gör det säkert också - se ett
            problem i att lagstiftningsmakt i och med EU-medlemskapet de facto
            övergår från riksdagen till regeringen. Den utövas då av regeringen
            som en del av ministerrådet, å Sveriges vägnar. Däri ligger ett
            problem. Makt förskjuts från riksdagen till regeringen, och riksdagens
            inflytande över politiken och lagstiftningen minskar.
          </note>
          <note n="552bac4c">
            Anf. 14 BJÖRN VON SYDOW (s) replik
          </note>
          <note n="2f8fee75">
            Herr talman! Angående den sista punkten vill jag säga att det
            visst sker en förskjutning av lagstiftningsmakten, men den förskjuts
            till en annan del av riksdagens verksamhet, som också är reglerad
            i vår regeringsform, nämligen till det avsnitt som heter
          </note>
          <note n="f691bb5a">
            Kontrollmakten. På så sätt kommer kontrollmakten i verkligheten
            att skärpas om vi i riksdagen använder oss av den på det sätt
            som redan finns angivet i regeringsformen.
          </note>
          <note n="6c00ca7d">
            Något som kanske har varit underdimensionerat under dessa månader
            är utskottens initierande förmåga under beslutsprocesserna. Jag
            kan för min del inte se något hinder för en ordning som innebär
            att fackutskotten mycket tidigt både initierar och informeras
            om förslag, och även kommer till kammaren med förslag om att riksdagen
            skall uttala sig i olika riktningar för regeringens prinicipiellt
            sett långsiktiga handlande.
          </note>
          <note n="a0378a93">
            Här finns alltså såväl utskotten som plenum och kontrollmakten,
            kanske med tonvikt på kontrollmakten i framtiden. Att lagstiftningsmakten
            minskar innebär ju inte att parlamentets makt försvinner i ett
            svart hål.
          </note>
          <note n="46451fbc">
            Anf. 15 KENNETH KVIST (v) replik
          </note>
          <note n="deeeb241">
            Herr talman! Det ligger en hel del också i den synpunkten. Men
            faktum är att vi så att säga har avskaffat delar av riksdagens
            lagstiftningsmakt, eftersom EU beslutar om lagar, dvs. om förordningar,
            som oavsett vilka lagbeslut vi har fattat i riksdagen gäller över
            dessa. Därmed är riksdagens lagstiftningsmakt visavi EU-rätten
            satt på undantag.
          </note>
          <note n="30141b61">
            I och med EU-medlemskapet har vi minskat denna lagstiftningsmakt,
            men vi har ännu inte funnit effektiva medel för att öka riksdagens
            kontrollmakt över den lagstiftning som nu regeringen är en del
            av i stället.
          </note>
          <note n="3e13fd46">
            Detta gör ju att det blir ett problem; EU gröper ur det parlamentariska
            systemet - eller har åtminstone gjort det hittills.
          </note>
          <note n="6c59d5e5">
            Anf. 16 BJÖRN VON SYDOW (s) replik
          </note>
          <note n="8212670f">
            Herr talman! Från vårt partis sida - och jag skulle tro att det
            gäller de flesta andra partier - är vi beredda att på alla upptänkliga
            sätt skärpa kontrollmakten och även riksdagens förmåga att initiera
            ärenden in i EU-
          </note>
          <note n="902f150c">
            processen. Vi är i konstitutionsutskottet överens om att det
            skall göras en utvärdering när året är slut. Även talmanskonferensen
            arbetar med den inriktningen. Då bör det bara en vägledande inriktning
            att det är ett statsrättsligt faktum att normgivningsmakten, lagstiftningsmakten,
            utövas inom EU:s ministerråd, men parlamentarismen får då finna
            andra former på svensk botten, så att det inte blir en minskning
            vare sig i riksdagens eller i demokratins verkningskrets.
          </note>
          <note n="7d65415e">
            Anf. 17 BIRGIT FRIGGEBO (fp)
          </note>
          <note n="72ff7b13">
            Herr talman! Björn von Sydow sade att ståndpunkterna nu successivt
            formas inför regeringskonferensen och att det behövs en fortsatt
            diskussion. Samtidigt sade han att man också behöver se en helhet.
            Jag tror att det är väldigt viktigt att man just kan presentera
            en helhet, så att man förstår de olika delarna. Jag tror inte
            att det är bra att partierna presenterar sina ståndpunkter styckevis
            och delt, utan att det kommer in i ett totalt sammanhang.
          </note>
          <note n="910acf5e">
            Vi har i Folkpartiet presenterat våra ståndpunkter och kommer
            att driva dem. Min fråga till Björn von
          </note>
          <note n="fb0482c5">
            Sydow är: När kommer det socialdemokratiska partiet att presentera
            sin helhet, så att det inte bara blir delarna?
          </note>
          <note n="1494f723">
            Jag uppskattar dock mycket att Björn von Sydow själv gör vissa
            preciseringar om sin egen ståndpunkt.
          </note>
          <note n="50db52bb">
            Det är naturligtvis väldigt viktigt, och vi har nu i vårt betänkande
            lagt grunden för att riksdagen skall få mer att säga till om och
            också kunna fatta beslut.
          </note>
          <note n="037c4beb">
            Men det är också viktigt att den parlamentariska situationen
            i Europaparlamentet blir bättre. Vi har i vår reservation presenterat
            våra tankar för framtiden, nämligen att lagstiftningsmakten bör
            föras över till parlamentet, där det skall finnas två kammare.
            Ministerrådet bildar då en kammare och är staternas/regeringarnas
            forum, och de direktvalda parlamentarikerna bildar den andra kammaren,
            med vidgade funktioner framför allt när det gäller kontrollmakten.
            Det är ett sammanhängande system som vi har presenterat och som
            uppenbarligen inte vinner särskilt stort gehör här i kammaren.
            Men vi har talat om vad vi vill.
          </note>
          <note n="bff8890a">
            Anf. 18 BJÖRN VON SYDOW (s)
          </note>
          <note n="3aafdf76">
            Herr talman! På den sista punkten och när det gäller det som
            finns i Folkpartiets reservation vill jag fästa uppmärksamheten
            på att det inte gärna går att uttala sig för ökad makt för Europaparlamentet
            och för ett tvåkammarsystem, om man inte har klart för sig vilken
            representationsprincip som skall förekomma i de två kamrarna.
            Alla moderna fungerande förbundssystem har i allmänhet en tydlighet
            på den punkten; en direkt proportionell representation i den ena
            institutionen och en staternas representation i den andra. Man
            kan inte seriöst diskutera och inta en position, som Folkpartiet
            synes göra, om man inte är helt klar över vad man menar i den
            grundläggande representationsfrågan. Det är det som jag har försökt
            fästa kammarens uppmärksamhet på i mitt anförande i dag.
          </note>
          <note n="00d8fc94">
            Slutligen vill jag svara på Birgit Friggebos fråga om när socialdemokratin
            kommer att precisera sig.
          </note>
          <note n="bb02113f">
            Det kommer att ske dels i ett valmanifest, som såvitt jag förstår
            kommer att tas fram i augusti och som kommer att ange vissa riktlinjer
            både för regeringskonferensen och för våra socialdemokratiska
            ambitioner i EU:s arbete i övrigt, dels inför regeringskonferensen
            i det att den socialdemokratiska regeringen kommer till riksdagen
            med förslag om svenska hållningar eller ståndpunkter. Jag föreställer
            mig att det kommer att ske under hösten.
          </note>
          <note n="787fddee">
            Anf. 19 BIRGIT FRIGGEBO (fp)
          </note>
          <note n="a7f9e048">
            Herr talman! Vi har i våra förslag preciserat hur kamrarna bör
            se ut. Den ena kammaren består av ministrarna, dvs. det som i
            dag är ministerrådet. I dag är ministerrådet lagstiftande, och
            alla är mycket kritiska mot att det sker i slutna rum och att
            det inte är någon öppenhet. Om det kommer in i en parlamentarisk
            kammare blir det ett mycket mera formaliserat och öppet beslutsfattande.
            Där skall staterna vara representerade. Den andra kammaren är
            parlamentet, där det finns direktvalda personer, och kan då lita
            mer till befolkningsunderlaget. Självklart kan man införa detta
            system med nuvarande representationsregler -
          </note>
          <note n="8d908b3e">
            de behöver inte ändras, men det kan alltid diskuteras.
          </note>
          <note n="8a93446a">
            Dessutom är EU-parlamentet naturligtvis inte en förbundsstat.
          </note>
          <note n="bac68ba7">
            Björn von Sydow säger nu att regeringspartiet skall presentera
            sina ståndpunkter i augusti månad, inför ett val som skall ske
            i september. I Folkpartiet hade vi klart för oss mycket tidigt,
            redan vid folkomröstningen, vad vi ville med det framtida EU.
            Som vi alla vet tar det oerhört lång tid att få genomslag för
            olika uppfattningar. Är det verkligen särskilt öppet och demokratiskt
            att så sent precisera vad man vill med det framtida EU?
          </note>
          <note n="7bd5e957">
            Anf. 20 BJÖRN VON SYDOW (s)
          </note>
          <note n="a2cf8a4b">
            Herr talman! Birgit Friggebo undviker nu att säga någonting om
            det som står på dagordningen, nämligen röstviktning i ministerrådet.
            Röstviktning, eller det som har framförts från tyska debattörer
            om dubbla majoriteter, dvs. staternas röstetal samt ett hänsynstagande
            till befolkningsomfattningen för att åstadkomma majoritetsbeslut
            eller kvalificerad majoritetsbeslut, är det som är kärnpunkten.
            Man kan inte nöja sig med att bara proklamera att det skall råda
            öppenhet.
          </note>
          <note n="1e2fd54c">
            Det är mycket bra i ministerrådet - det är en stor och viktig
            sak. Men kärnpunkten när man tar ställning till maktrelationer
            mellan EU-parlamentet och ministerrådet är ju rösträttsregler,
            majoritetsbildningsregler.
          </note>
          <note n="27000d41">
            Där har inte Folkpartiet eller Folkpartiets reservation varit
            klargörande, såvitt jag förstår.
          </note>
          <note n="a607abf0">
            Anf. 21 PETER ERIKSSON (mp)
          </note>
          <note n="42ebf919">
            Herr talman! Jag skulle vilja ställa en fråga till
          </note>
          <note n="6608aa3b">
            Birgit Friggebo med anledning av det hon sade sist.
          </note>
          <note n="9465bc67">
            Folkpartiet - jämte kds - är kanske det parti i
          </note>
          <note n="a6f14ca5">
            Sveriges riksdag som vill gå längst i federalistisk riktning
            och satsa allra mest på mer överstatlighet och på att stärka det
            europeiska parlamentet på regeringarnas och de enskilda ländernas
            bekostnad. Anser
          </note>
          <note n="43d90be9">
            Birgit Friggebo och Folkpartiet att det här kan göras utan någon
            ny folkomröstning? Eller anser Folkpartiet att det krävs en ny
            folkomröstning efter regeringskonferensen 1996? Det är något som
            jag skulle vilja veta.
          </note>
          <note n="d8bfd109">
            Anf. 22 BIRGIT FRIGGEBO (fp)
          </note>
          <note n="e59e2bfa">
            Herr talman! Det är riktigt att vi vill ge ett större inflytande
            för EU när det gäller s.k. gränsöverskridande frågor, där parlamentets
            makt också bör öka.
          </note>
          <note n="b6369b41">
            Däremot delar vi något av den uppfattning som Peter
          </note>
          <note n="4826e5b3">
            Eriksson framförde, nämligen att man bör skala bort en del av
            de detaljfrågor som EU sysslar med. De skall gå tillbaka till
            de nationella parlamenten. Vi har pekat på några sådana frågor.
            Man kan tänka sig turistpolitik, kulturpolitik, att det skall
            finnas kvoteringsbestämmelser för vad som skall sändas i TV och
            en rad sådana frågor, för att ytterligare göra subsidiaritetsprincipen
            funktionell.
          </note>
          <note n="16c39e20">
            När det sedan gäller frågan om folkomröstning har vi inte tagit
            ställning. Det beror också litet grand på vad förhandlingarna
            faktiskt leder fram till. Man bör alltså följa den frågan och
            ta ställning i takt med att förhandlingsresultatet växer fram.
          </note>
          <note n="7b7d2be7">
            Anf. 23 PETER ERIKSSON (mp)
          </note>
          <note n="b985af43">
            Herr talman! Menar Birgit Friggebo att Folkpartiet är berett
            att stödja kravet på en folkomröstning efter regeringskonferensen
            1996 om den leder till viktiga förändringar i de grundläggande
            fördrag som håller samman EU? Det tycker jag i så fall är väldigt
            positivt.
          </note>
          <note n="635eac5e">
            Överläggningen var härmed avslutad.
          </note>
          <note n="91d8813b">
            (Beslut fattades efter 11 §.)
          </note>
          <note n="bc7ae892">
            5 § Anslag till Europainformation m.m.
          </note>
          <note n="55dfa0c8">
            Föredrogs
          </note>
          <note n="c2c2a644">
            Konstitutionsutskottets betänkande 1994/95:KU36
          </note>
          <note n="de3b9ab1">
            Anslag till Europainformation m.m. (prop.
          </note>
          <note n="17edb651">
            1994/95:100 delvis)
          </note>
          <note n="b299e103">
            Tredje vice talmannen konstaterade att ingen talare var anmäld.
          </note>
          <note n="91d8813b">
            (Beslut fattades efter 11 §.)
          </note>
          <note n="b9a3b50c">
            6 § Godkännande av ett beslut av EU-rådet angående Gemenskapens
            egna medel
          </note>
          <note n="55dfa0c8">
            Föredrogs
          </note>
          <note n="5a55e705">
            Finansutskottets betänkande 1994/95:FiU25
          </note>
          <note n="ddc2818b">
            Godkännande av ett beslut av EU-rådet angående
          </note>
          <note n="f4b1f7be">
            Gemenskapens egna medel (prop. 1994/95:210)
          </note>
          <note n="b299e103">
            Tredje vice talmannen konstaterade att ingen talare var anmäld.
          </note>
          <note n="91d8813b">
            (Beslut fattades efter 11 §.)
          </note>
          <note n="dd96d147">
            7 § Sveriges anslutning till Europeiska atomenergigemenskapen,
            m.m.
          </note>
          <note n="55dfa0c8">
            Föredrogs
          </note>
          <note n="8053b2df">
            Näringsutskottets betänkande 1994/95:NU21
          </note>
          <note n="b0a45d3f">
            Sveriges anslutning till Europeiska atomenergigemenskapen, m.m.
            (prop. 1994/95:118 och skr.
          </note>
          <note n="6cc0528c">
            1994/95:116)
          </note>
          <note n="7938b4c5">
            Anf. 24 MIKAEL ODENBERG (m)
          </note>
          <note n="d7f1a65f">
            Herr talman! Hösten 1994 gav svenska folket besked om att Sverige
            framgent skulle delta i det nära ekonomiska och politiska samarbetet
            med demokratierna i Västeuropa. Vi beslöt då i folkomröstningen
            att
          </note>
          <note n="d79d75e3">
            Sverige skulle söka inträde i Europeiska unionen.
          </note>
          <note n="1c5fdc6d">
            Ett av de fördrag som ligger till grund för framväxten av Europeiska
            unionen är fördraget om upprättande av Europeiska atomenergigemenskapen
            Euratom, och dagens ärende handlar om vilken svensk följdlagstiftning
            som eventuellt bör tillkomma som en följd av Sveriges anslutning
            till Euratom.
          </note>
          <note n="edbb8917">
            Nu är Euratomfördraget i stora delar obsolet, dvs.
          </note>
          <note n="565cb320">
            det är på vanlig svenska inte längre aktuellt och tilllämpas
            i stora delar inte. Fördragets betydelse för
          </note>
          <note n="60e1029e">
            EU:s politik och förhållningssätt är mycket begränsat.
          </note>
          <note n="473ae572">
            Man skulle kunna säga att Euratomfördraget mest har använts för
            inhemsk konsumtion, inte minst här i
          </note>
          <note n="e4dd8e82">
            Sverige, då Euratomfördraget var det som nej-sidan i folkomröstningen
            använde när man försökte skrämma svenska folket att tro att Sverige
            vid ett inträde i EU
          </note>
          <note n="2055984c">
            skulle bli något slags sopstation för utländskt kärnavfall.
          </note>
          <note n="03993618">
            Det är därför bra att regeringen nu i sin proposition och riksdagen
            litet senare i dag slår fast att det svenska förbudet mot slutförvaring
            av utländskt kärnavfall i Sverige inte står i strid med Euratomfördraget
            och att det förbudet kommer att upprätthållas.
          </note>
          <note n="37f492db">
            Regeringen föreslår också att förbudet mot slutförvaring av utländskt
            kärnavfall i Sverige skall utvidgas till att också gälla mellanlagring
            av utländskt kärnkraftsavfall. Det är ett förslag till förbud
            som får stöd från moderat håll. Detsamma gäller de förslag om
            införande av vissa nya restriktioner för utförsel av kärnkraftsavfall
            som också föreslås av regeringen som en följd av Sveriges anslutning
            till Euratomfördraget.
          </note>
          <note n="60249990">
            Det fördraget gäller ju väsentligen försörjningsfrågor, och även
            på den punkten har regeringen framlagt vissa förslag till ny lagstiftning.
            Där har vi i betänkandet från näringsutskottet redovisat vissa
            invändningar. De är närmast av lagteknisk karaktär;
          </note>
          <note n="5ed12395">
            det låter ju väldigt torrt och tråkigt.
          </note>
          <note n="67d86d83">
            Kärntekniklagen är väsentligen en säkerhetslag, och när regeringen
            nu i kärntekniklagen, som alltså är eller bör vara en säkerhetslag,
            vill införa regler som har med försörjningsfrågorna att göra tycker
            vi att det är olämpligt. Vi reagerar mot det precis på samma sätt
            som vi tidigare har reagerat mot exempelvis det många gånger här
            i kammaren diskuterade tankeförbudet, nämligen den bestämmelse
            i kärntekniklagen som förbjuder arbete med utveckling eller projektering
            av nya kärnkraftsreaktorer. Man kan ha olika uppfattningar i sakfrågan,
            men vi tycker att det är olämpligt att i en säkerhetslag införa
            bestämmelser som inte har med säkerhet att göra utan snarare är
            något slags politisk markering av viljan att avveckla den svenska
            kärnkraften på sikt.
          </note>
          <note n="d719b6d0">
            På motsvarande sätt tycker vi att det är olämpligt att man nu
            för in regler som har att göra med försörjningsfrågor när det
            gäller kärnbränslet i en lagstiftning som uteslutande borde handla
            om säkerhetsfrågor.
          </note>
          <note n="07d3948c">
            Till yttermera visso är detta såvitt vi kan bedöma onödigt, av
            det enkla skälet att Euratomfördraget är av överstatlig karaktär.
            De bestämmelser som där finns i det här avseendet är tillämpliga
            i Sverige även utan att vi för in nya bestämmelser på den punkten
            i kärntekniklagen.
          </note>
          <note n="20f44425">
            På en punkt har propositionen inneburit ett klargörande. I den
            lagrådsremiss som regeringen lämnade kunde man när det gällde
            de här ändringarna i kärntekniklagen få intrycket att ett svenskt
            driftstillstånd skulle kunna återkallas, i varje fall i teorin,
            om en reaktorägare överträtt försörjningsreglerna som följer av
            Euratomfördraget. Det slås nu fast i specialmotiveringen i regeringens
            proposition att så inte är fallet, och det tycker vi är bra. Men
            den grundläggande kritiken mot den lagtekniska utformning som
            regeringen har föreslagit kvarstår. Mot den bakgrunden ber jag
            att få yrka bifall till den reservation av Chris
          </note>
          <note n="f5aa684a">
            Heister m.fl. som i handlingarna har nr 5. I övrigt ber jag att
            få yrka bifall till utskottets hemställan.
          </note>
          <note n="3c46c731">
            Anf. 25 KERSTIN WARNERBRING (c)
          </note>
          <note n="2a420700">
            Herr talman! Efter Sveriges anslutning till EU
          </note>
          <note n="067fdb14">
            gäller ju Europeiska atomenergigemenskapen, alltså
          </note>
          <note n="2558ae0a">
            Euratom, också oss. Av den anledningen behandlas nu i näringsutskottets
            betänkande nr 21, precis som Mikael Odenberg sade, förslag till
            förändringar i kärntekniklagen och i strålskyddslagen.
          </note>
          <note n="becdec1c">
            Euratom är en av de tre ursprungliga europeiska gemenskaperna;
            Euratomfördraget undertecknades precis som Romfördraget år 1957.
            Fördragets ursprungliga uppgift var att skapa förutsättningar
            för en snabb organisation och tillväxt av kärnkraften och på så
            sätt bidra till en höjning av levnadsstandarden i medlemsstaterna.
          </note>
          <note n="f7f82ac6">
            Det finns anledning att misstänka att fördraget med sina snart
            40 år på nacken har mist sin aktualitet.
          </note>
          <note n="1079c694">
            Det har det också. Förhållandena är helt andra i dag än när fördraget
            undertecknades. Behovet av forskning kring kärnkraften är ett
            annat, synen på kärnkraften som energikälla är en annan, och behovet
            att centralt fördela urantillgångarna finns inte, då det i dag
            finns ett stort överskott på marknaden.
          </note>
          <note n="710d0201">
            Fördraget är alltså högst otidsenligt och föråldrat, vilket också
            EU-parlamentets kommitté för forskning, teknologisk utveckling
            och energi har kommit underfund med. Kommittén har tagit fram
            ett förslag om en översyn av Euratomfördraget, och översynen skall
            utmynna i en s.k. opinion som skall föreslå att de delar av fördraget
            som fortfarande är aktuella skall få bilda ett särskilt kapitel
            om energi i Maastrichtfördraget. Meningen är med andra ord att
            Euratomfördraget skall bli föremål för behandling på 1996 års
            regeringskonferens.
          </note>
          <note n="1fe656db">
            I en centermotion begär vi att Sverige aktivt skall verka för
            att det föråldrade Euratomfördraget skall avvecklas. De få uppgifter
            det har kvar, t.ex. att övervaka strålskyddsarbetet och kärnsäkerheten,
            bör i stället överlåtas till andra organ - internationellt eller,
            enligt subsidiaritetsprincipen, nationellt. IAEA har ju redan
            i dag ett övergripande ansvar för kärnsäkerhetsfrågorna. Det finns
            ingen som helst anledning till att de frågorna skall ligga på
            dubbla organisationer.
          </note>
          <note n="bbb8a95d">
            Motionen avstyrks av utskottet med hänvisning till pågående diskussioner
            inom EU. Men, herr talman, ett bifall till motionen innebär ju
            att Sverige går före och på ett verksamt sätt puffar för den ordning
            som redan nu förbereds i EU. Det kan naturligtvis inte vara något
            annat än positivt. Av den anledningen, herr talman, yrkar jag
            bifall till reservation nr 1.
          </note>
          <note n="1aa5c8fb">
            Jag står självfallet också fortfarande bakom reservation 2, men
            för tids vinnande avstår jag från att yrka bifall. Men nog borde
            det väl ändå vara naturligt att
          </note>
          <note n="7c088c89">
            Sverige i EU aktivt verkar för att EU:s energipolitik utformas
            så att den överensstämmer med Sveriges linje.
          </note>
          <note n="0a60940f">
            Herr talman! Jag vill också helt kort beröra en flerpartimotion
            som handlar om uranbrytning.
          </note>
          <note n="1cfca5e2">
            Sedan en tid tillbaka överöses man av någon anledning av färglada
            broschyrer som berättar om kärnkraftens förträfflighet. Tack vare
            den har Sverige bland de lägsta elpriserna i världen, och den
            är ju så säker, så ren och så miljövänlig. Befolkningen i Krasnokamsk
            i östra Sibirien skulle nog inte hålla med om det.
          </note>
          <note n="2439d1ae">
            Krasnokâmsk är ett samhälle präglat av förstörd hälsa och förstörd
            miljö. Det är där man bryter uran, bl.a. till de svenska kärnkraftverken.
            Där överskrider cancerfrekvensen den normala i Ryssland med 200-
          </note>
          <note n="908d7827">
            300 %. I bostadshus har radonhalter uppmätts som är tio gånger
            högre än gränsvärdet i Ryssland och i Sverige. Nästan vartannat
            barn i Krasnokâmsk föds med någon sjukdom.
          </note>
          <note n="16906b15">
            Detta står det ingenting om i kärnkraftsindustrins glättiga broschyrer.
            Det är inte konstigt att elpriserna i
          </note>
          <note n="4208bd1d">
            Sverige är så låga när befolkningen i uranbrytningsområdena får
            betala de externa kostnaderna i form av försämrad hälsa och livsmiljö.
          </note>
          <note n="f7cf065d">
            Det första som bör krävas är ursprungsmärkning, dvs. att importören
            av uran skall redovisa varifrån råvaran kommer. Uranimportens
            externa kostnader bör självfallet täckas av kärnkraftsindustrin.
            Det är vår moraliska skyldighet att ta ansvar för de skador vi
            orsakat, där uran till svensk kärnkraft brutits.
          </note>
          <note n="53a5281a">
            Därför, herr talman, ställer jag mig självfallet bakom reservation
            nr 8, men för tids vinnande avstår jag från att yrka bifall.
          </note>
          <note n="bedff608">
            Anf. 26 MAGGI MIKAELSSON (v)
          </note>
          <note n="f879e165">
            Herr talman! Vänsterpartiet har tre reservationer i betänkandet,
            två tillsammans med Miljöpartiet och
          </note>
          <note n="8092021e">
            Centern och en tillsammans med Centern och kds.
          </note>
          <note n="a7f1c2f6">
            Den första handlar om just avvecklingen av Euratom. Där råder
            också, som tidigare har framgått av debatten här, en bred samsyn
            om att fördraget är föråldrat och att det borde slopas. Det finns
            diskussioner om det i EU. Jag menar att texten i betänkandet är
            alldeles för svagt skriven. Det borde vara en styrka i att riksdagen
            uttalar att Sverige aktivt skall verka för att Euratom slopas.
          </note>
          <note n="2a615bcc">
            Nu skriver utskottsmajoriteten: "Det är en självklarhet att Sverige
            aktivt skall delta i de överväganden och diskussioner som pågår
            inom EU i den nu aktuella frågan". Men detta säger ju faktiskt
            ingenting alls om vilken linje Sverige skall ha. Det är en till
            intet förpliktigande fras. Man skulle kunna hänvisa till föregående
            debatt, där Björn von Sydow apropå offentligheten i EU sade att
            det viktiga är vilken princip som skall vara grundläggande. Detsamma
            gäller ju här. Därför vill jag fråga Lars G Linder om det är majoritetens
            uppfattning att det vore bra att slopa
          </note>
          <note n="991a7f0e">
            Euratom eller inte. Om det vore bra, borde man ju faktiskt stödja
            reservationen och tala om att man skall driva den linjen.
          </note>
          <note n="b97e3cee">
            Den andra reservationen handlar om hur Sverige skall arbeta inom
            EU på energiområdet i stort. Det handlar då om vikten att avveckla
            kärnkraften och att ta fram alternativ till kärnkraft och andra
            fossilberoende energisystem, för det är ju faktiskt inte fråga
            om ifall vi skall avveckla kärnkraften eller inte. Det är fråga
            om hur snabbt det kan ske och på vilket sätt. Vi känner till riskerna
            både på kort och på lång sikt. Vi menar också, som vi skriver
            i reservationen, att ansvarsområdena borde övergå till en mer
            nationell nivå.
          </note>
          <note n="425b39ea">
            En mening som jag reagerade litet på när jag läste betänkandet
            gäller slutförvaring genom deponering i djupförvar. Det är ju
            en ifrågasatt metod. Nu funderar jag litet grand över hur man
            skall tolka utskottets skrivning, att detta är en av de tre metoder
            som finns.
          </note>
          <note n="727676f5">
            Betyder det att det är en godkänd och accepterad metod och att
            riksdagsmajoriteten med detta beslut tar ställning till vilken
            typ av slutförvaring vi skall ha för kärnkraftsavfall? Det skulle
            vara bra att få ett klarläggande i det avseendet.
          </note>
          <note n="26bc24ce">
            Ett annat problemområde som inte nämns alls men som faktiskt
            är viktigt är de hundratals kärnkraftsreaktorer som finns på Kolahalvön.
            Där borde faktiskt det internationella samfundet ta ett större
            ansvar än vad man gör i dag för att inte frågan skall komma på
            avvägar. Det skulle vara intressant att få en kommentar till frågan
            om man inte borde kunna driva detta inom ramen för EU:s diskussioner
            om energisystemen och också inom ramen för ett omändrat Euratom
            och ett eventuellt nytt kapital i Maastrichtfördraget, i vilket
            skulle ingå det som handlar om ett konkret hot i vårt absoluta
            närområde.
          </note>
          <note n="f031cd22">
            Den tredje reservationen, slutligen, handlar om förutsättningarna
            för kärnkraft, nämligen uranimporten. Jag tycker att Kerstin Warnerbring
            beskrev väldigt bra de konsekvenser som vår kärnkraft i Sverige
            har på andra ställen på jorden. Vi framställer kärnkraft som bidrar
            till att vi har låga energipriser. Framför blir det ett stort
            energislöseri, trots att vi är fullt medvetna om att villkoren
            för dem som arbetar med uranbrytning är minst sagt miserabla.
          </note>
          <note n="fcf2924e">
            Detta har ju, som också redovisas i betänkandet, tagits upp i
            frågedebatter i kammaren. Det verkar ju som om det är en klar
            linje från regeringen att detta inte är ett acceptabelt förhållande.
            Därför tycker jag återigen att ett uttalande från riksdagen borde
            visa vilken vikt vi tillmäter detta samt också vara en klar indikation
            om hur vi ser på kärnkraften i hela kretsloppet och i hela systemet.
            Det är beklagligt att inte majoriteten vill acceptera reservationen.
          </note>
          <note n="c24441a8">
            Eftersom Kerstin Warnerbring inte yrkade bifall till denna reservation,
            ber jag härmed att få yrka bifall till reservation nr 8.
          </note>
          <note n="db4471e0">
            Anf. 27 EVA GOËS (mp)
          </note>
          <note n="f2ee00b7">
            Herr talman! I dag skall vi i riksdagen behandla frågan om lagstiftning
            för atomenergi och kärnsäkerhet samt frågor rörande uranbrytning,
            kärnbränsle, kärnavfall m.m., alltså anslutningen till Euratom.
            Det är ett mycket viktigt betänkande, som handlar om
          </note>
          <note n="e4055ece">
            Sveriges förhållande till EU och vår eventuella fortsatta chans
            att ha hårda nationella lagar om kärnteknik, från uranbrytning
            till kärnavfall. Jag måste tyvärr säga att jag är djupt besviken
            över den lydelse detta betänkande har fått. Lagändringarna är
            helt klart anpassade till Euratom, och den nationella säkerheten
            och kravnivåerna är alldeles för lågt satta.
          </note>
          <note n="ea73793b">
            Herr talman! Brister det i kraven på kärnteknik och kärnsäkerhet,
            så brister det hela kedjan ut. Skärpan måste finnas på ett tidigt
            stadium. Om lagarna inte har skärpa, försvåras ingripanden från
            regering eller myndigheter. Jag, liksom de miljöjurister som jag
            har kontaktat, anser att propositionerna om lagändring med anledning
            av Sveriges anslutning till
          </note>
          <note n="76879161">
            Europeiska atomenergigemenskapen och Konventionen om säkerhet
            brister i de punkter som jag kommer att räkna upp. Det är viktigt
            att dessa punkter nedtecknas och förs till riksdagens protokoll.
            Ingen skall efteråt kunna komma och säga: Jag visste inte vad
            jag gjorde.
          </note>
          <note n="d459939b">
            Jag vill emellertid börja med en kort historik om
          </note>
          <note n="17f6ba65">
            Euratom. Euratom är en av de fyra grundfördragen.
          </note>
          <note n="046c85c9">
            Euratom bildades 1957. Artikel 1 i Euratom säger att man skall
            "skapa nödvändiga förutsättningar för snabb etablering och tillväxt
            av kärnkraftsindustrier".
          </note>
          <note n="6765d885">
            Artikel 2 säger att man skall "försäkra att alla kärnkraftsanvändare
            i EU får regelbunden och rättvis försörjning med malm och kärnbränsle".
          </note>
          <note n="07212996">
            Vidare föreslås i artikel 86 att det klyvbara material, dvs.
            anrikat uran och plutonium, som framställs eller importeras av
            en medlemsstat tillhör Gemenskapen, dvs. EU. Euratom skall också
            säkerställa goda avsättningsmöjligheter för kärnkraft och fria
            kapitalrörelser för investeringar på kärnenergiområdet. Euratom
            förbjuder medlemsländerna att ha tullar eller importbegränsningar
            för uran, plutonium och andra ämnen som kan användas som kärnbränsle.
            Alla avtal om uranleveranser måste godkännas av EU:s uranförsörjningsbyrå.
            I EU uppkommer varje år ca 80 000
          </note>
          <note n="a0b81cd7">
            kubikmeter kärnavfall, varav 150 kubikmeter högaktivt avfall.
            Hittills finns inga slutförvaringsplatser för högaktivt avfall
            i EU.
          </note>
          <note n="bdb41af9">
            Den svenska kärntekniklagen säger att utländskt kärnavfall inte
            skall slutfövaras i Sverige, men det finns en gummiparagraf som
            säger att undantag från förbudet får göras om det finns synnerliga
            skäl. Denna paragraf har nyligen använts, nämligen i början av
            detta år då SKI bedömde Studsviks ansökan om slutförvaring av
            utländskt kärnavfall som realistisk. Tyvärr finns det ingen realistisk
            tolkning om inte lagen är knivskarp. Studsviks verksamhet har
            blivit kommersialiserad. Var går då den ekonomiska gränsen -
          </note>
          <note n="e9ec7df5">
            det ekonomiska intresset?
          </note>
          <note n="4b4cecaf">
            Herr talman! Svenska miljöjurister har kommit med påpekanden
            och krav på åtgärder för att garantera att Sverige får en lagstiftning
            som behövs för att stå emot det tryck som EU kan komma att utöva
            på oss som medlemsland. Man säger att § 5a i Kärntekniklagen obönhörligen
            skall ändras till att motsvara ett absolut förbud mot införande
            av utländskt kärnavfall.
          </note>
          <note n="fc6d404d">
            Det är helt obegripligt för mig att Miljöpartiet som enda parti
            i riksdagen kräver ett totalförbud mot slutförvaring. Ni som vill
            stödja det kan rösta på reservation 4.
          </note>
          <note n="78f2a6d9">
            Man säger vidare att det i kärntekniklagen skall förankras att
            kärnkraften skall avvecklas.
          </note>
          <note n="0ceccf56">
            Något som måste åtgärdas är att det föreligger bristande insyn
            via kärntekniklagen att den bristande insynen har kritiserats
            från ett flertal håll, bl.a. Uppsala universitet att det föreligger
            en tydlig och helt oacceptabel inkonsekvens med övrig miljölagstiftning
            såsom t.ex.
          </note>
          <note n="17a554e5">
            miljöskyddslagen att detta måste tillgodoses i lagens nya lydelse
            att reglerna för miljökonsekvensbeskrivning måste precieras med
            hänsyn till att de ej faller under lagen om hushållning med naturresursers
            tillämpningsområde att kärntekniklagens kravregler måste komma
            upp i åtminstone samma nivå som tillåtlighetsreglerna
          </note>
          <note n="e2d3c5b9">
            § 4-7 i miljöskyddslagen
          </note>
          <note n="235f2237">
            Detta innebär alltså att lokaliseringsprövning skall göras utifrån
            bästa tänkbara - inte enbart lämplig -
          </note>
          <note n="80298848">
            plats. Jag tänker på exempelvis Malå och Storuman.
          </note>
          <note n="77247beb">
            Herr talman! Som svar på proposition nr 116 om kärnsäkerhet påpekar
            miljöjuristerna under rubriken
          </note>
          <note n="b4da88df">
            Olycka att det är oklart vad som i konventionen avses med olycka
            att begreppet används i svensk rätt i atomansvarighetslagen. Där
            avses händelse eller en serie händelser med samma ursprung att
            denna definition är hårt kritiserad eftersom det inte står klart
            hur naturliga förändringar under lång tid, i exempelvis berggrunden
            beaktas i sammanhanget att det med hänsyn till att begreppet olycka
            i svensk rätt har ifrågasatts är angeläget att söka eftersträva
            en klarare skrivning än vad konventionen erbjuder.
          </note>
          <note n="9eb62b1e">
            Det handlar ju inte om en lackeringsverkstad där man sätter upp
            hårda kravregler som skall uppfyllas på tio år. Här handlar det
            om hundratusentals år. Det kan hända mycket i berggrunden. Den
            metod som
          </note>
          <note n="9509e7ca">
            Maggi Mikaelsson nämnde är ju inte ens godkänd.
          </note>
          <note n="b7c082a1">
            Man har inte satt upp kriterierna och man vet inte vad man letar
            efter i Malå och Storuman.
          </note>
          <note n="44eb1d05">
            Om beslutsunderlaget säger man att kravnivån på det beslutsunderlag
            som skall finnas inför ett tillstånd till kärnenergianläggningar
            är alltför låg att formuleringen i artikel 19 endast utgörs av
            en svepande förklaring om att det bör finnas en säkerhetsanalys
            att det i artikel 19 ej uppställs några egentliga krav på säkerhetsanalysens
            kvalitet att det står formulerat att det första tillståndet att
            driva en kärnenergianläggning grundas på en lämplig säkerhetsanalys.
            Vad avses med lämplig?
          </note>
          <note n="090eb20b">
            att kravnivån lämplig kan jämföras med lämpligaste eller bästa
            ur strålskyddssynpunkt att begreppet lämplig skapar utrymme för
            riskfyllda avvägningar av behov och kvalitet. Man kan missbruka
            ordet lämplig och tolka det som fan tolkar bibeln.
          </note>
          <note n="7bba81fc">
            att subjektiva värderingar utifrån tillståndssökandenas ekonomiska
            förmåga eller nationella avvikande utformningar svårligen kan
            hindras med den nuvarande skrivningen att det är helt oacceptabelt
            att nationella bristfälliga säkerhetsanalyser kan komma att betraktas
            lämpliga trots att de i belysning av internationella kunskaper
            inom området håller för låg kvalitet att artikel 19 helt enkelt
            måste höja sin kravnivå.
          </note>
          <note n="8018566e">
            att säkerhetsanalysens centrala roll föranleder att kravnivån
            inte får vara annan än den högsta möjliga.
          </note>
          <note n="102b00d4">
            Under rubriken Godtagbart förfaringssätt skriver man att begreppet
            godtagna förfaringssätt i artikel 19
          </note>
          <note n="ce9d8414">
            är otydligt att det inte framgår vad som avses med att ett förvaringssätt
            är godtaget att tidsperspektivet inte har beaktats. Som jag sade
            tidigare handlar det inte om tio år utan om hundratusentals år.
          </note>
          <note n="c39dc218">
            När det gäller sekretess har man påpekat att sekretessreglerna
            inte är förenliga med svensk rätt att det inte framgår var gänsen
            skall gå mellan skydd av uppgifter och allmänhetens insyn att
            Riokonferensen och Brundtlandkommissionen förklarar att det är
            mycket betydelsefullt att skapa former för öppna beslutsprocesser
            med bl.a. hänvisning till s.k. environmental impact assesment
            att detta inte står i förening med konventionens slutna form.
          </note>
          <note n="4b32a37d">
            Herr talman! Med dessa grava brister i beslutsunderlaget och
            dessa tydliga påpekanden från miljöjurister är det oförsvarligt
            att ta betänkandet i den form det har i dag. Jag kräver därför
            en översyn av kravreglerna. Alla riksdagsledamöter kan stödja
            mig, Miljöpartiet och miljöjuristerna i reservationerna 6 och
            7.
          </note>
          <note n="10aab7cb">
            Herr talman! Maggi Mikaelsson och Kerstin Warnerbring talade
            om uranimporten och Krasnokâmsk.
          </note>
          <note n="9e4557e1">
            Inom Miljöpartiet har vi naturligtvis reagerat mycket starkt
            mot att Sverige importerar uran som tas fram under så vidriga
            förhållanden. Vi anser att konsekvenserna vid uranbrytning ekologiskt,
            ekonomiskt och hälsomässigt skall utredas och redovisas och att
            all import skall stoppas under tiden detta pågår. Givetvis skall
            svenska staten bekosta och åtgärda de miljö- och hälsoproblem
            som vi orsakat i utlandet. Detta kan ske genom en hög uranskatt.
            Dessutom skall en fullständig redovisning göras av var, hur och
            med vilka konsekvenser uranet till svenska kärnkraftverk utvinns.
          </note>
          <note n="1f30dfcc">
            Trots att näringsutskottet har fått en föredragning av Dima Litminov
            från Greenpeace som studerat och skrivit en rapport om de fruktansvärda
            förhållanden som råder i Krasnokâmsk, fortsätter importen därifrån.
            Utskottet har inte ändrat sin skrivning i betänkandet efter detta.
            Det tycker jag är oroväckande. Var finns inlevelseförmågan?
          </note>
          <note n="3a4fe606">
            Efter att ha följt debatterna i kammaren om Krasnokâmsk kan jag
            bara beklaga nivån på dessa. Vad har kommit ut av dem? En delegation
            från SSI åker dit; inte en blandad expertgrupp med oberoende experter
            och berörda politiker som tar beslut i frågan åker dit och ser
            med egna ögon.
          </note>
          <note n="93fd1819">
            Jag anser t.ex. att näringsutskottets grupp, där jag själv ingår,
            som reser till Ryssland, borde besöka
          </note>
          <note n="25ce6b5f">
            Krasnokâmsk. Andra som kunde komma i fråga är miljögrupper och
            miljöjurister, exempelvis Staffan
          </note>
          <note n="f093a7c0">
            Westerlund eller andra som är kunniga i miljörätt. Jag nämner
            Krasnokâmsk i reservation 9. Vi går där mycket hårdare fram än
            andra partier.
          </note>
          <note n="36ebdbf6">
            Vi har också en reservation mot att låta medel gå ur EU:s fonder
            till kärnkraftbyggen i öst. Här låtsas man att det gäller kärnsäkerhet,
            men jag har svart på vitt att kärnkraft byts ut mot kärnkraft.
            Vi i Miljöpartiet anser att dessa fonder bör stoppas eller blockeras
            om de används i detta syfte. Vi har en annan syn på vad Europa
            behöver för energipolitik. Den beskriver vi i reservation 2. Det
            är energieffektivitet, hushållning, totalt annat innehåll där
            man satsar på förnybara energislag, skydd av naturresurser osv.
            Det skall gälla
          </note>
          <note n="eba0bdb6">
            Öst-, Central-, Nord- och Sydeuropa. Där är vi överens med flera
            partier.
          </note>
          <note n="8e17b742">
            Statsrådet Pierre Schori har i denna kammare och i en skrivelse
            till mig påpekat att tre kärnreaktorer i öst skall ersättas av
            fyra fem moderna kärnreaktorer. Han har på en direkt fråga erkänt
            att alternativ energi i EU
          </note>
          <note n="e1df4724">
            för länderna i öst är - kärnkraft!
          </note>
          <note n="7aaa369c">
            Vi i Miljöpartiet vill ha en global kärnkraftsavveckling, global
            nedrustning av kärnvapen. Kärnkraft och kärnvapen är siamesiska
            tvillingar.
          </note>
          <note n="48c8387d">
            Sverige borde gå i bräschen för avveckling. I dag är vi tyvärr
            det kärnkrafttätaste landet per capita.
          </note>
          <note n="bdc6f2f0">
            Med mitt inlägg i dag har jag försökt visa att vi måste skärpa
            våra lagar, göra oss tydliga om vi menar allvar med kärnkraftsavveckling.
            Ingen har ännu löst kärnavfallsfrågan. Varje dag som vi producerar
            ytterligare kärnavfall till det som redan finns på denna planet
            anser jag därför vara kriminellt. Ingen kan komma efteråt och
            säga att vi inte visste vad vi gjorde. Alla vet vi vad vi gör,
            eller hur?
          </note>
          <note n="85e7fe60">
            Jag yrkar bifall till reservationerna 3, 4, 6, 7 och 9.
          </note>
          <note n="85365b45">
            Anf. 28 DAN ERICSSON (kds)
          </note>
          <note n="22a291da">
            Herr talman! Det är två frågor som jag vill ta upp i samband
            med detta betänkande. Den första handlar om uranbrytningen. Den
            har redan berörts i debatten.
          </note>
          <note n="0f9341c5">
            Vid ett par tillfällen har jag själv ställt frågor här i kammaren,
            vilket ändå bidragit till att situationen har uppmärksammats.
            Det är bra att miljöminister Anna
          </note>
          <note n="dd082b95">
            Lindh har reagerat och agerat. Det redovisas rätt utförligt i
            betänkandet. Ändå efterlyser jag i dag mer av resultat från såväl
            regeringens sida som de svenska kraftföretagens sida som importerar
            uran.
          </note>
          <note n="63f8bf79">
            Det var i december förra året, alltså för ett halvår sedan, som
            jag första gången tog upp frågan med
          </note>
          <note n="195945cb">
            Anna Lindh. Då gav hon beskedet att man skulle se på detta från
            Miljödepartementets sida, och hon har i början av året redovisat
            vad som har hänt. Men jag vill fråga i dag om vad som egentligen
            hänt konkret.
          </note>
          <note n="330d6099">
            Har SSI genomfört sin resa till Krasnokâmsk? Vad sägs i så fall
            i den rapport som skulle lämnas från
          </note>
          <note n="e202cd09">
            Miljödepartementet i maj?
          </note>
          <note n="d4dbf8b7">
            Vidare måste jag fråga Lars Linder: Varför kunde inte utskottet
            ställa sig bakom de krav som vi för fram från fyra partier i en
            gemensam motion? Det är faktiskt rimliga krav mot bakgrund av
            de missförhållanden som har uppdagats i Krasnokâmsk och som näringsutskottet
            genom information från Greenpeace är mycket väl medvetet om. Det
            är inga omöjliga krav som framfördes i motionen. Det handlar om
            att de som importerar uran skall åläggas att öppet redovisa var
            och under vilka former råvaran har utvunnits och hanterats. Jag
            förstår inte riktigt varför man inte kan ställa detta som krav.
            Det är rätt så enkelt. Nu har i och för sig kraftföretagen sagt
            att de skall se över det här och försöka följa internationella
            riktlinjer. Men det finns inga klara bindande konventioner eller
            något sådant på det här området. Det är mot bakgrund av det som
            jag tycker att det är rimliga krav och som jag tycker att utskottet
            borde ha kunnat ställa sig bakom -
          </note>
          <note n="49511bff">
            och även andra. Det handlar om att få en uppfattning om kärnbränslets
            externa kostnader. I dag kan vi egentligen inte ställa några som
            helst krav på svenska kraftföretag att väga in sådant här i bedömningen.
            Det handlar också om ett avvecklingsperspektiv. När vi beräknar
            vad kärnkraften egentligen kostar kan vi inte räkna in just detta.
            Där är det också angeläget att få ett underlag. Jag vill fråga
            varför utskottet inte tyckt det.
          </note>
          <note n="9a20322b">
            Jag tvingas i stället yrka bifall till reservation 8
          </note>
          <note n="d522757a">
            där dessa frågor tas upp.
          </note>
          <note n="d704131b">
            Den andra fråga som jag ville ta upp handlar om
          </note>
          <note n="15031178">
            Euratom och gemensam energipolitik i EU. Jag förde en debatt
            här i kammaren för en vecka sedan med energiministern om denna
            fråga och om regeringens hållning till ett nytt energifördrag
            inom EU. Då sade energiministern att regeringen deltog i arbetet
            men att man inte bestämt sig för någon hållning, om energipolitiken
            skall bli en gemensam EU-politik. Min fråga till socialdemokraterna
            är då hur man tänker sig fullfölja det program som de nordiska
            socialdemokraterna står bakom om en ny energipolitik för Central-
            och
          </note>
          <note n="97c9d6e0">
            Östeuropa, baserad på miljövänliga och förnybara energikällor,
            samtidigt som användningen måste bli mer effektiv. Man slutar
            programmet med att säga att det är en energipolitik som övriga
            Europa måste anamma. Hur skall det ske utan en gemensam hållning?
            Jag tycker alltså att ni redan i och för sig har tagit ställning
            i och med det nordiska programmet.
          </note>
          <note n="f6f2914f">
            Varför tveka när vi går in i konkreta samtal om en gemensam energipolitik
            i EU att ha den hållningen också i det sammanhanget?
          </note>
          <note n="61696355">
            Jag skulle vilja rikta en liten fråga till reservanterna med
            anledning av reservation 2. Hur får man det att gå ihop när man
            å ena sidan säger att vi skall ha en gemensam energipolitik, som
            står i överensstämmelse med den svenska, och å andra sidan säger
            att Euratomfördragets ansvarsområden överlämnas till nationell
            nivå? Man måste ändå bestämma sig vilket ben man skall stå på.
            Regeringen har inte bestämt sig.
          </note>
          <note n="ebf3179c">
            Reservanterna vet inte vilket ben de skall stå på. Jag tycker
            att vi måste ha en klar linje och en klar uppfattning i diskussionerna
            i EU. Man måste ändå konstatera att reservation 1 i det här sammanhanget
            är att slå in öppna dörrar, för debatten pågår ju definitivt.
          </note>
          <note n="b3da2cbc">
            Det är därför vi från vår sida inte har en reservation på denna
            punkt.
          </note>
          <note n="ac5d6155">
            Eva Goës nämnde miljöjuristerna. Hon säger att
          </note>
          <note n="ba47ef7d">
            Miljöpartiet går hårdare fram än övriga partier. Jag har tidigare
            i energidebatter sagt att Miljöpartiet på grund av sina krav att
            kärnkraften skall avvecklas på tre år har ställt sig offside i
            den energipolitiska debatten och inte är med och påverkar. Det
            beklagar jag.
          </note>
          <note n="95cb45b2">
            Det uppfattas som litet orealistiskt. I reservationen om uranbrytningen
            säger man att det skall vara ett omedelbart förbud mot all import
            av uran. Det är ytterligare ett sätt att ställa sig litet offside
            i debatten, t.o.m.
          </note>
          <note n="a59300d1">
            utanför spelplan. Det beklagar jag. Jag tycker att man från Miljöpartiets
            sida alltmer fjärmar sig från möjligheten att påverka den svenska
            energipolitiken. Jag hoppas att arbetet i Energikommissionen verkligen
            leder till att vi får en avveckling av svensk kärnkraft.
          </note>
          <note n="96932fdf">
            Anf. 29 EVA GOËS (mp) replik
          </note>
          <note n="3f931656">
            Herr talman! Om ingen ställer hårda krav så har man redan anpassat
            sig halva vägen när man börjar förhandla. Sedan anpassar man sig
            25 % till, och till slut ligger man platt.
          </note>
          <note n="3d3eb1dc">
            Det är inget realistiskt alternativ att köra med kärnkraft över
            huvud taget. Det realistiska är att stoppa nu. Det handlar helt
            enkelt om att man har startat någonting som man inte insett konsekvenserna
            av.
          </note>
          <note n="bdf2dc3e">
            Varje dag produceras mer och mer plutonium som man kan göra atombomber
            av.
          </note>
          <note n="7cbde41c">
            Jag har varit i Hiroshima och läst det höga potentater har skrivit
            om att detta inte får upprepas. Samtidigt vet vi att plutonium
            är på avvägar hela tiden i denna värld. Vem som helst kan komma
            över det och missbruka det. Jag har varit i Kiev och träffat mödrarna
            till Tjernobyls barn. De lider inte av radiofobi. De är sjuka.
            De har sköldkörtelcancer, leukemi och andra sjukdomar, och de
            har inga läkemedel.
          </note>
          <note n="17621398">
            Jag tycker att det enda realistiska är att vara stenhård när
            det gäller kärnkraft och kärnvapen. Det finns inga mellanting.
            Det är realistiskt.
          </note>
          <note n="fc91fc57">
            Anf. 30 DAN ERICSSON (kds) replik
          </note>
          <note n="d5c91a16">
            Herr talman! När det gäller målsättningen att vi skall avveckla
            kärnkraften föreligger ingen skillnad mellan Miljöpartiets uppfattning
            och kristdemokraternas. Tvärtom har vi för vår del slagits mot
            kärnkraften och försökt redovisa hur man skall kunna avveckla
            den ända sedan början av 1970-talet. Miljöpartiet, som bildades
            i början av 1980-talet, har haft samma mål.
          </note>
          <note n="ea4b3081">
            Sedan skiljer sig kanske arbetsmetoderna åt. Vi kan måla upp
            vilka skräckbilder som helst av vad som kan hända med kärnkraftsdrift,
            men för den skull får vi inte ställa oss utanför möjligheten att
            påverka.
          </note>
          <note n="5f34a421">
            Verkligheten är hemsk och fruktansvärd, men vi kan inte låta
            oss nöja med det och säga att det här är hemskt, så låt oss förbjuda
            allt på en gång. Det går ju inte, herr talman. Man måste redovisa
            en konkret handlingslinje för hur detta skall gå till. Det är
            på det sättet vi kan påverka praktiskt, och få förändringar till
            stånd.
          </note>
          <note n="bad21502">
            När det gäller uranimporten beklagar jag att näringsutskottet
            inte följde fyrpartimotionens linje, för det var rimliga krav
            som framfördes där. Jag tror ändå att det är på det sättet vi
            kan påverka och försöka styra bort från kärnkraftssamhället. Men
            att ställa orealistiska och omöjliga krav gör att man ställer
            sig offside eller till och med utanför spelplanen.
          </note>
          <note n="64c71789">
            Anf. 31 EVA GOËS (mp) replik
          </note>
          <note n="51e977df">
            Herr talman! Anser Dan Ericsson att det är orealistiskt att vi
            startar vindkraftföreningar runt om i
          </note>
          <note n="119581af">
            Sverige? Är det orealistiskt att vi har startat Wellgasprojektet
            i Härnösand till 400-årsjubileet? Där har vi kört bil på vätgasdrift
            och haft en vindsnurra som har servat med vätgas. Vätgas ger bara
            vattenånga. Är det orealistiskt att jobba internationellt med
            dessa projekt, som Olof Tegström, miljöpartist, gör, t.ex. inom
          </note>
          <note n="f412c203">
            Världsbanken och inom FN, när det gäller att satsa på solenergi,
            vind, biogas och förnybara energislag. Är det orealistiskt?
          </note>
          <note n="7b80645b">
            Vi pekar på möjligheterna. Just i dag vill jag också peka på
            att lagtexten är mycket dålig. Den duger inte. Det är därför jag
            har gått in på den.
          </note>
          <note n="9bf63745">
            År 1986, efter Tjernobyl, var alla villiga att stoppa kärnkraften
            momentant. T.o.m. statsministern sade att kärnkraften inte hörde
            hemma i ett civiliserat samhälle. Med andra ord lever vi i ett
            ociviliserat samhälle i dag. Kärnkraften är ju här, och den tycks
            ju höra hemma här. Fler och fler poppar upp av gubbarna som säger
            att vi skall fortsätta driva kärnkraften. Man hör LO. Man hör
            de här dinosaurierna som lever i det förgångna och backar in i
            framtiden. Är det inte dags att sätta hårt mot hårt mot detta
            som poppar upp hela tiden?
          </note>
          <note n="a3078ec3">
            Där hoppas jag på kvinnorna, som har närmare till livet. Livet
            ligger nära kvinnor. Jag kan inte glömma ännu att vi har drabbats
            av Tjernobyl i Härnösand, där jag bor. Fisken innehåller 20 000
            becquerell och älgarna har höga värden liksom rådjuren. Vi plockar
            inte svamp än. Vi har inte glömt. Det är andra som har glömt och
            som har satt på sig skygglappar.
          </note>
          <note n="0a55095e">
            Jag anser att det är realistiskt att stoppa kärnkraften momentant.
          </note>
          <note n="4f0c535b">
            Anf. 32 DAN ERICSSON (kds) replik
          </note>
          <note n="92cf3f33">
            Herr talman! Jag har inte haft något negativt att säga om utveckling
            av alternativa energislag och förnybar energi. Tvärtom. Jag var
            den förste i vårt parti som var pådrivande för en sådan utveckling.
          </note>
          <note n="2f83eeba">
            Men vi har ändå att hantera en praktisk verklighet, att hantera
            avfallsproblematiken. Vi kan inte bortse från att vi har detta
            kärnkraftsavfall, hur mycket vi än önskar att vi inte hade det.
            Det är ju det Miljöpartiet gör: Man blundar, man vill inte se
            den brutala verklighet som vi som politiker har att hantera. På
            något sätt måste vi hantera avfallet. Vi kan säga att vi i dag
            inte har någon lösning klar, men det måste ändå göras.
          </note>
          <note n="2e8c56a7">
            Det är också där vi måste gå in i den politiska processen och
            försöka förändra, i stället för att bara ställa sig utanför och
            säga: Vad hemskt allting är.
          </note>
          <note n="36ba5059">
            Miljöpartiet vill att vi skall avveckla hälften av vår el på
            tre år. I Energikommissionen, där jag själv sitter, försöker vi
            hantera de beslut riksdagen redan har fattat om att vi skall avveckla
            kärnkraften till år 2010, att vi skall klara våra koldioxidmål,
            att vi skall klara att inte bygga ut älvar och ett antal andra
            krav.
          </note>
          <note n="a5ca8c9e">
            Det är svårt nog i sig att klara det här, men att som
          </note>
          <note n="06a5bec0">
            Miljöpartiet framhärda och säga att det är på tre år detta skall
            ske, gör, herr talman, att Miljöpartiet ställer sig offside. Om
            man går ännu längre i sina krav, och kraven blir än mer orealistiska,
            ställer man sig utanför spelplanen. Det beklagar jag, för vi behöver
            -
          </note>
          <note n="d9a7112a">
            också Miljöpartiet - en konstruktiv debatt för att bli av med
            kärnkraften.
          </note>
          <note n="2e8b26ca">
            Anf. 33 LARS G LINDER (s)
          </note>
          <note n="004c5e8e">
            Herr talman! I och med det svenska folkets beslut att Sverige
            skulle anslutas till EU kom bl.a. Euratomfördraget att bli gällande
            i riket. Detta fattade riksdagen beslut om i slutet av förra året
            i EU-
          </note>
          <note n="702053d7">
            anslutningsbeslutet.
          </note>
          <note n="d01437b6">
            Euratom, dvs. Europeiska atomenergigemenskapen, är en av de tre
            ursprungliga europeiska gemenskaperna. Fördraget undertecknades
            liksom Romfördraget 1957. Även om, och det har flera talare redan
            noterat, stora delar av Euratomfördraget är föråldrade, används
            andra delar fortfarande aktivt, och det finns skäl att göra en
            del justeringar i svensk lagstiftning.
          </note>
          <note n="c6d90345">
            År 1994 undertecknades en konvention vid Internationella atomenergiorganet,
            IAEA, om kärnsäkerhet. Sverige har aktivt arbetat för att få konventionen
            till stånd. Den behandlar säkerhetsfrågor vid landbaserade civila
            kärnkraftverk. Sammantaget har ett femtiotal stater undertecknat
            konventionen sedan september 1994.
          </note>
          <note n="e902735a">
            Om dessa saker handlar näringsutskottets betänkande nr 21, och
            jag ber att få yrka bifall till hemställan i utskottets betänkande.
          </note>
          <note n="c3acaec2">
            Herr talman! Euratoms centrala uppgift enligt fördraget från
            1957 är att skapa de förutsättningar som behövs för en snabb organisation
            och tillväxt av kärnenergiindustrierna och därigenom bidra till
            en höjd levnadsstandard i medlemsstaterna och till utvecklingen
            av förbindelserna med övriga länder. Det fredsbevarande syftet,
            att ställa en potentiellt farlig verksamhet under gemensam kontroll,
            var naturligtvis mycket viktigt.
          </note>
          <note n="8a3c2231">
            Vid 1950-talets slut var uran en bristvara, och därför var en
            av utgångspunkterna vid undertecknandet av Euratom att få en rättvis
            fördelning av det som fanns. Men, och det har också flera talare
            noterat, förhållandena är sedan länge mycket annorlunda.
          </note>
          <note n="2fa90a81">
            Därför har man utvecklat en praxis som innebär att delar av fördraget
            inte används. Däremot används andra delar.
          </note>
          <note n="fdb4324f">
            Man har från de hittillsvarande medlemmarna ännu så länge valt
            att avstå från omförhandlingar av
          </note>
          <note n="00ace260">
            Euratomfördraget, och i stället arbetat aktivt med de delar som
            används. En viktig sådan del är kontrollen av att kärnmaterial
            inte används för andra ändamål än de är avsedda för, s.k. Safeguards,
            och en gemensam basnivå för strålskydd.
          </note>
          <note n="43e9cf43">
            Från svensk sida har vi under de fem månader
          </note>
          <note n="a5e44e40">
            Sverige har varit medlem i EU fört fram uppfattningen att de
            initiativ som tagits de senare åren kring förändringar av Euratom
            är principiellt riktiga. Det kan alltså vara så att Euratom redan
            i samband med
          </note>
          <note n="d0a37b62">
            1996 års regeringskonferens kan komma att försvinna, herr talman.
          </note>
          <note n="94c61c31">
            Eftersom frågan om Euratoms justeringar och förändring redan
            finns på EU:s dagordning finns det ingen anledning för riksdagen
            att så här senkommet och i efterhand ta initiativ som säger att
            vi bör ta upp frågan om förändringar av Euratom. Frågan är redan
            aktuell.
          </note>
          <note n="d674cfde">
            Mot den bakgrunden yrkar jag avslag på reservation 1, och för
            den delen även på reservation 2, som i princip handlar om samma
            sak.
          </note>
          <note n="36192eb7">
            Miljöpartiet går i reservation 3 ännu längre, och vill dessutom
            i synnerhet avveckla en särskild del av
          </note>
          <note n="097ab46e">
            Euratomfördraget. Eftersom frågan är under diskussion och debatt
            kan man inte i allmänhet kräva avveckling och i synnerhet kräva
            särskild avveckling av en del av ett fördrag.
          </note>
          <note n="9b6173b7">
            Därför vill jag yrka avslag till reservation nr 3.
          </note>
          <note n="dda6e81e">
            Men för att Sverige skall kunna genomföra Euroatomfördraget behövs
            nationell lagstiftning inom några områden. Det handlar om strålskydd
            och avfallstransporter, mellanlagring av utländskt och använt
            kärnbränsle och kärnavfall, försörjning med kärnbränsle samt säkerhetskontroll
            av klyvbart material.
          </note>
          <note n="a484bebf">
            Utskottet har en enig skrivning om de ändringar i strålskyddslagen
            och kärntekniklagen som föreslås inom avsnittet Strålskydd och
            avfallstransporter. Förslaget innebär en skärpning av bestämmelserna
            genom att det kommer att krävas tillstånd även för utförsel av
            radioaktivt avfall. Det tycker jag är en bra skärpning.
          </note>
          <note n="940243bd">
            När det gäller förvaring och mellanlagring av utländskt använt
            kärnbränsle och kärnavfall innebär propositionen - vilket utskottet
            tillstyrker - en skärpning jämfört med hittillsvarande bestämmelser.
            Med bifall till utskottets förslag kommer det att bli förbjudet
            att i framtiden även mellanlagra utländskt kärnavfall. I dag är
            endast slutförvaring förbjuden.
          </note>
          <note n="597de38d">
            Principen om att varje land skall ta fullt ansvar för sitt eget
            avfall är för mig självklar, och riksdagen har också vid upprepade
            tillfällen ställt sig bakom den.
          </note>
          <note n="1731934a">
            I tre motioner krävs det ett totalt tvärförbud mot all lagring
            av utländskt kärnavfall. Motionärerna menar att inte ens synnerliga
            skäl - och det är en stark formulering för svensk lagstiftning
            - kan medge undantag, vilket utskottsförslaget, precis som dagens
            lagregler, medger.
          </note>
          <note n="9a593385">
            I principfrågan är utskott och regering överens med motionärerna,
            nämligen om att Sverige inte skall upplåta plats för förvaring
            av använt kärnbränsle och annat kärnavfall från andra länder.
            Det förekommer i princip nästan inte heller.
          </note>
          <note n="69532acc">
            Även om huvudprincipen - och den förstärks i och med det här
            förslaget, vilket är viktigt att stryka under
          </note>
          <note n="90eb4371">
            - är nej till utländskt kärnavfall, kan det vid några enstaka
            tillfällen finnas praktiska säkerhetsmässiga fördelar med en deponi
            i Sverige. Därför finns det möjligheter för regeringen om det
            föreligger synnerliga skäl att medge ett sådant undantag.
          </note>
          <note n="0dc14a53">
            Herr talman! I propositionen föreslås en ny paragraf i kärntekniklagen,
            som reglerar försörjningen av kärnämnen. Genom att införliva Euroatomfördragets
            regler skärps den offentliga kontrollen av det som betraktas som
            kärnämnen, med försörjningsaspekten som utgångspunkt. I reservation
            5 från Moderata samlingspartiet menar man att den skärpningen
            inte behövs. En, som det förefaller, huvudpoäng i reservationen
            är att Sverige inte behöver en sådan bestämmelse, eftersom den
            inte finns i flera andra EU-länder.
          </note>
          <note n="1d56208c">
            För mig kan det förhållandet att det saknas lagstiftning i andra
            EU-länder aldrig vara ett argument för att vi i Sverige skall
            avstå från att fatta de beslut som riksdagen finner nödvändiga.
            Vi har behov av att genomföra vissa följdändringar för att fullfölja
            de förpliktelser som Euroatomfördraget innebär. Därför vill jag
            yrka avslag på reservation 5.
          </note>
          <note n="1e8b3f39">
            Herr talman! Så över till konventionen om kärnsäkerhet.
          </note>
          <note n="f96ef510">
            Sverige har, liksom ett femtiotal andra nationer, undertecknat
            IAEA:s konvention om kärnsäkerhet.
          </note>
          <note n="751fc5e6">
            Den handlar om säkerhetsfrågor vid landbaserade civila kärnkraftverk.
            I artikel 1 läggs målet för konventionen fast, att uppnå och vidmakthålla
            effektivt skydd av kärnsäkerhet över hela världen, att upprätthålla
            och vidmakthålla effektivt skydd i kärnenergianläggningar mot
            möjliga strålningsfaror samt att förhindra olyckor med skadliga
            strålningsverkningar och att begränsa sådana verkningar om de
            skulle inträffa.
          </note>
          <note n="ca63a109">
            Att det nu finns en kärnsäkerhetskonvention öppen för anslutning
            är i sig själv ett mycket viktigt steg framåt för internationell
            ökad säkerhet inom kärnenergiområdet. För Sveriges del befinner
            sig de befintliga säkerhetsreglerna på en sådan nivå som konventionen
            föreskriver. Några lagändringar blir alltså inte nödvändiga i
            och med ratificeringen av konventionen.
          </note>
          <note n="b9262ea3">
            Internationella konventioner är alltid resultatet av internationella
            förhandlingar, kompromisser och överenskommelser. Det leder med
            naturnödvändighet till att man för att över huvud taget kunna
            göra några framsteg måste kompromissa med andra stater.
          </note>
          <note n="12277ed4">
            I reservation 7 från Miljöpartiet förs det fram -
          </note>
          <note n="f7aa7abf">
            vilket känns rätt bakåtsträvande - att vi inte skall ratificera
            konventionen utan att vi skall fortsätta att förhandla för att
            komma fram till exakt de ståndpunkter som vi från svensk sida
            vill ha. Den modell som finns med innebär i stället att vi nu
            tar ett steg framåt och att vi får en bas att föra resonemangen
            vidare på.
          </note>
          <note n="6b8feef5">
            Jag är förvånad över att man bygger upp hela reservationen just
            på olycksbegreppet, eftersom det finns en internationell praxis
            i INES-skalan som är rätt väl utvecklad. Jag vill alltså yrka
            avslag till reservation 7.
          </note>
          <note n="466ae50d">
            Herr talman! Avslutningsvis vill jag ta upp frågan om uranimport,
            som flera talare här har berört.
          </note>
          <note n="8f112402">
            Det finns all anledning att vi från svensk sida aktivt använder
            politiken som en möjlighet att bekämpa olidliga arbetsmiljöer.
            Det sker ju redan inom många områden, och miljöminister Anna Lindh
            har - vilket redan har noterats - tidigare instämt i synpunkterna
            här i kammaren.
          </note>
          <note n="e060e760">
            För att nå framgång även i denna del handlar det om en avvägning
            mellan principer om bra miljöer och reella miljöförbättringar
            i andra länder. Politik handlar ju inte bara om att upprätthålla
            principer utan också om att förverkliga dessa principer. Den aktiva
            inställning som regeringen har - och som har redovisats här i
            kammaren - kombinerat med ett såvitt jag förstår uppriktigt intresse
            från uranimportörernas sida ger förutsättningar att leda utvecklingen
            framåt när det gäller miljösituationen vid utländsk uranbrytning,
            framför allt vid Krasnokamensk.
          </note>
          <note n="d57695cc">
            Herr talman! Med den nuvarande svenska hållningen nöjer vi oss
            inte med att darra på rösten och tala om problemen och framföra
            krav till döva öron.
          </note>
          <note n="29c2e33c">
            Vi kommer enträget och målmedvetet att fortsätta att driva miljöförbättringskraven
            med den internationella arenan som grund. På det sättet når man
            resultat. Jag yrkar avslag på reservationerna 8 och 9.
          </note>
          <note n="9c33ba1f">
            Anf. 34 EVA GOËS (mp)
          </note>
          <note n="d91b5344">
            Herr talman! Jag kan förstå att Dan Ericsson har dåligt samvete.
            Men jag tycker att socialdemokraterna borde ta tag i de frågor
            som jag har nämnt här i dag.
          </note>
          <note n="6b8e4508">
            Varför inte skärpa kraven redan nu? Det är nu som vi ansluter
            oss och har chans att visa var skåpet skall stå.
          </note>
          <note n="846731f9">
            Lars G Linder undrade varför jag hade stannat vid olyckshändelser.
            Om man nu skall tillämpa KBS3-
          </note>
          <note n="de05da60">
            metoden - som man låtsas vara enig om, vilket man inte är, eftersom
            den ännu inte är godkänd - innebär det att kärnbränslet förvaras
            i berggrund i hundratusentals år. Vad kan då hända? Är det samma
            ursprung när vattenförhållanden har ändrats, när kemikalier har
            blandats, när värmeutveckling har påverkat det material som finns
            lagrat 500 m ner i jorden? Eller får de invånarna i kommunerna
            så småningom stå för ett utläckage? Det är ju därför som jag har
            stannat just vid olyckshändelse. Det har jag också gjort därför
            att
          </note>
          <note n="d36acc4e">
            Västerbotten är ju det område som nu är intressant.
          </note>
          <note n="37a65226">
            Man har gjort en förstudie där bl.a. miljöjurister från
          </note>
          <note n="045a90ff">
            Västerbotten har tittat på det här. Jag vill alltså att kammaren
            skall uppmärksammas på vad det är som vi går in i. Det handlar
            inte om en lackeringsverkstad som läcker ut någonting som kan
            åtgärdas på tio år, utan det handlar om någonting mycket större.
            Tidsperspektivet är kolossalt.
          </note>
          <note n="0f050f2f">
            När det sedan gäller safeguards och Hans Blix vill jag berätta
            att jag deltog i icke spridnings-avtalets konferens, NPT-konferensen,
            i New York. Jag blev icke imponerad av Hans Blix tal. Han talade
            om att man skall sprida kärnenergin och kärnkraften. Det ökar
            inte kvaliteten i världen om vi satsar på en sådan energi. Vi
            klarar inte heller smugglingen m.m. med plutonium. Det här med
            safeguards är vackert formulerat, men det räcker inte till.
          </note>
          <note n="4b5f821b">
            Anf. 35 LARS G LINDER (s)
          </note>
          <note n="1b1c81cd">
            Herr talman! Dan Ericsson har tidigare noterat -
          </note>
          <note n="cc6e33f9">
            vilket jag instämmer i - att Miljöpartiets hållning i kärnkraftsfrågor
            innebär att man ställer sig utanför debatten. det finns ingen
            möjlighet att föra ett resonemang med Miljöpartiet, eftersom man
            väljer att säga nej till allting.
          </note>
          <note n="855af269">
            Med vår hållning har vi i stället genom ratificeringen av kärnsäkerhetskonventionen
            möjligheter att -
          </note>
          <note n="9149c7ec">
            efter att ha tagit det viktiga steg framåt som kärnsäkerhetskonventionen
            faktiskt innebär - på den internationella arenan föra ytterligare
            resonemang och lyfta fram exempelvis de frågor som Eva Goës tar
            upp.
          </note>
          <note n="40a9b6c9">
            Om vi skulle avstå från att välja ratificering av internationella
            konventioner, och i stället hela tiden fortsätta förhandlingen
            innan man ens satt namnet på papperet, då skulle vi aldrig komma
            fram till några internationella överenskommelser. Då skulle inte
            miljösituationen, säkerhetsreglerna och lagstiftningen i andra
            länder alls komma att förbättras i samma takt som om man väljer
            att aktivt arbeta med internationella överenskommelser som grund.
          </note>
          <note n="7d12c0b8">
            Därför tycker jag faktiskt att det är viktigt att kammaren och
            riksdagen redan i dag ställer sig bakom denna skrivelse från regeringen
            om kärnsäkerhetskonventionen.
          </note>
          <note n="b0322b00">
            Anf. 36 EVA GOËS (mp)
          </note>
          <note n="5a7dacf0">
            Herr talman! Lars G Linder menar alltså att vi skall fortsätta
            att ta emot kärnavfall, såsom nu sker t.ex. i Studsvik. Där har
            vi hög- och låganrikat avfall som vi inte kan ta hand om, men
            som vi inte heller får skicka till ursprungslandet USA. Bassängerna
            är redan fulla. Ändå skall man ta emot ytterligare kärnavfall
            till följd av gummiparagrafens "synnerliga skäl", vilket man nu
            också har gjort.
          </note>
          <note n="7820d4b7">
            Vi uppvaktade Anna Lindh i höstas och uppmärksammade henne på
            fallet. Man ljög oss faktiskt rakt upp i ansiktet och sade att
            lagret i Studsvik byggts ut, vilket man inte hade gjort.
          </note>
          <note n="8710b158">
            Jag vill bara att man skall skärpa synen på detta och se till
            att vi åtminstone får ett totalförbud mot att ta emot utländskt
            kärnavfall i Sverige.
          </note>
          <note n="128b480f">
            Titta på Frankrike! Där är man urtuff i det här avseendet. Fransmännen
            är inte rädda för att vara skarpa och tydliga.
          </note>
          <note n="298fbb7e">
            Anf. 37 LARS G LINDER (s)
          </note>
          <note n="f25ceb98">
            Herr talman! Låt mig bara få konstatera att ett bifall till förslagen
            i näringsutskottets betänkande nr 21
          </note>
          <note n="d71f593b">
            innebär att lagreglerna i Sverige kommer att skärpas på flera
            väsentliga punkter.
          </note>
          <note n="f89e2ff7">
            Förbudet mot lagring av utländskt kärnavfall kommer att innefatta
            ett förbud även mot mellanlagring. Vi får förstärkningar som innebär
            att även utförsel av kärnämnen skall vara tillståndspliktigt.
          </note>
          <note n="2feabd55">
            Det förslag som kammaren har att ta ställning till innebär förstärkningar
            och skärpningar av säkerhetsreglerna på viktiga punkter.
          </note>
          <note n="7127358b">
            Anf. 38 KERSTIN WARNERBRING (c)
          </note>
          <note n="4217d463">
            Herr talman! Jag har ingenting att invända mot de förändringar
            i lagtexterna som föreslås i betänkandet, men jag måste ändå få
            uttrycka min besvikelse över att Lars G Linder så bestämt tar
            avstånd från reservationerna 1 och 2.
          </note>
          <note n="278fa642">
            Han menar att eftersom initiativ redan har tagits i
          </note>
          <note n="e0ae63f2">
            EU till att förändra Euratom och eventuellt t.o.m. till att avveckla
            det så att det skall försvinna efter regeringskonferensen 1996,
            så finns det ingen anledning för Sverige att ta några sådana initiativ
            eller att påpeka detta i ett riksdagsbeslut.
          </note>
          <note n="222101b3">
            Jag är av den åsikten att när vi nu är medlemmar i
          </note>
          <note n="2e2414f9">
            EU så är det självklart att vi skall utnyttja vårt medlemskap
            till att aktivt driva olika frågor. Det är för mig fullständigt
            obegripligt att inte utskottets majoritet respektive Lars G Linder
            anser att det är självklart att det med ett riksdagsbeslut i botten
            är lättare att inom EU driva sådana här för oss väldigt viktiga
            frågor.
          </note>
          <note n="a0bb7c2b">
            Anf. 39 LARS G LINDER (s)
          </note>
          <note n="9cf46925">
            Herr talman! Egentligen skulle jag kunna säga att jag blir upprörd,
            men jag tycker att ordet är litet väl starkt. Det finns ingen
            anledning att påstå att Sverige inte skall delta i diskussionen
            och debatten om Europas framtida hållning till Euratom och dess
            eventuella upphörande.
          </note>
          <note n="62888d22">
            Som det mycket klart och tydligt framgår av betänkandet och i
            den allmänna debatten, har Sverige tvärtom deltagit och kommer
            att delta mycket aktivt i denna debatt.
          </note>
          <note n="a686a5b5">
            Vad som är litet tveksamt är om riksdagen, eftersom frågan är
            väckt och initiativ taget, skall väcka frågan om att frågan skall
            väckas. Det är inte på den nivån riksdagen bör diskutera frågan.
            I stället bör vi naturligtvis aktivt delta i själva diskussionen.
            Det finns anledning att komma tillbaka till detta när det gäller
            positioner osv. inför regeringskonferensen
          </note>
          <note n="ff78bc15">
            1996.
          </note>
          <note n="3fd53f13">
            Anf. 40 KERSTIN WARNERBRING (c)
          </note>
          <note n="f66d6f81">
            Herr talman! Mina invändningar gäller för övrigt också reservation
            8. Lars G Linder talade med stor emfas om att Sverige på den internationella
            arenan skall arbeta för att förbättra de villkor som finns upptagna
            i den motion som reservation 8 grundar sig på.
          </note>
          <note n="835e675f">
            Jag förstår fortfarande inte varför ett riksdagsbeslut i Sverige
            inte skulle ge regeringen råg i ryggen och kraft att verka i de
            här riktningarna på ett helt annat sätt än vad som nu görs.
          </note>
          <note n="1d943412">
            Man måste inte alltid vara först med att väcka frågor. Men med
            ett riksdagsbeslut som grund kan man fortfarande på ett mycket
            aktivare sätt driva dem och visa att detta är en samstämmig syn
            i hela vårt land, därför ger det också kraft på de internationella
            arenor som Lars G Linder talar om.
          </note>
          <note n="bac0f30f">
            Anf. 41 LARS G LINDER (s)
          </note>
          <note n="75b7e0f1">
            Herr talman! När det gäller principfrågan om arbetsmiljöerna
            i Krasnokamensk och på andra ställen är vi helt överens. Det finns
            all anledning att stryka under det. Den typen av arbetsmiljöer,
            oaktat de förekommer inom kärnkraftsindustri eller inom andra
            industrier internationellt, finns det naturligtvis ingen anledning
            att acceptera, framför allt inte från svensk utgångspunkt.
          </note>
          <note n="245c2dac">
            Men för att man skall nå resultat i realiteten, för att man faktiskt
            skall kunna skapa en bättre arbetsmiljö vid urangruvorna i Ryssland
            - och det är det som vi är överens om är viktigt - krävs det internationellt
            samarbete. Ett ensidigt svenskt bestämt ställningstagande innan
            man har fört internationella resonemang skulle innebära ett slag
            i luften och skulle förmodligen inte påskynda, kanske snarare
            fördröja den reala effekten för dem som bor och verkar vid de
            urangruvor där vi är överens om att arbetsmiljön skall förbättras
            högst radikalt.
          </note>
          <note n="ce89cb3c">
            Anf. 42 MAGGI MIKAELSSON (v)
          </note>
          <note n="016aa7eb">
            Herr talman! Jag noterar att Lars G Linder inte verkar ha någon
            lust att tala om socialdemokraternas uppfattning när det gäller
            Euratom. Han vidhåller att det som står i betänkandet räcker,
            att man skall delta i diskussionen. Det är väl bra. Men nog är
            det väl konstigt att vi skall delta i den europeiska utvecklingen
            genom att glatt och villigt delta i diskussionerna, men vi skall
            inte i Sveriges riksdag avgöra vad det är vi skall diskutera eller
            vilken inriktning vi skall ha.
          </note>
          <note n="47d9506f">
            Jag vill upprepa min fråga: Anser Lars G Linder att Euratom skall
            slopas om det är någonting som är bra, eller tycker han att vi
            skall överlåta på regeringen att avgöra på vilket ben vi skall
            stå i den här diskussionen? Jag tycker att det är en mycket märklig
            syn på demokrati och faktiskt också en oroande utveckling av riksdagens
            anseende, att vi gång på gång överlåter på regeringen att ta ställning
            till vilken inriktning vi skall ha i olika frågor.
          </note>
          <note n="e23c1f0b">
            Jag fick inte heller någon kommentar avseende deponering i djupförvar.
            Skall man tolka utskottets skrivning som ett ställningstagande
            för att det är den metoden vi skall använda för slutförvar av
            kärnbränsle? Om det inte är det vore det bra att få ett klart
            besked i den frågan.
          </note>
          <note n="0ead80da">
            Anf. 43 LARS G LINDER (s)
          </note>
          <note n="b8c93a87">
            Herr talman! Först till frågan om djupförvar. Det är en redovisning
            av möjliga slutförvarsmetoder. Det är inte ett ställningstagande
            från utskottets sida. Det finns anledning att återkomma i den
            frågan.
          </note>
          <note n="33a66674">
            När det gäller frågan om Euratoms upphörande vill jag påpeka
            att detta betänkande behandlar följdlagstiftning på grund av att
            Euratom införs i Sverige.
          </note>
          <note n="7aef945c">
            Det är inte frågan om positioner inför regeringskonferensen 1996
            som behandlas. Eftersom frågan är väckt vill jag säga att det
            finns anledning för riksdagen att komma igen under hösten för
            att ta ställning till frågorna inför regeringskonferensen 1996.
            Det vi i dag har att debattera och ta ställning till är en följdlagstiftning
            till följd av Sveriges anslutning till Euratom.
          </note>
          <note n="bd8085dd">
            Anf. 44 MAGGI MIKAELSSON (v)
          </note>
          <note n="a1c728d4">
            Herr talman! Jag tolkar det som att socialdemokraterna och övrig
            majoritet som står bakom betänkandet inte vet vad man tycker än
            och inte skall bestämma sig förrän i höst. Det är ganska pinsamt,
            måste jag säga, att Sveriges riksdag inte kan ha en uppfattning
            om en så pass viktig fråga. Det finns faktiskt en ganska stor
            enighet och samstämmighet i övriga europeiska EU-länder om att
            Euratom är föråldrat och bör ersättas av t.ex. ett nytt kapitel
            i Maastrichtfördraget.
          </note>
          <note n="4579660a">
            Men i Sveriges riksdag kan man inte ens skriva ner att vi skall
            behandla detta närmare till hösten. Här skall vi bara delta i
            debatten.
          </note>
          <note n="3eff5432">
            Anf. 45 LARS G LINDER (s)
          </note>
          <note n="f4c8f043">
            Herr talman! Det framgår av propositionen, det framgår av näringsutskottets
            betänkande och det framgår av inlägg här i kammardebatten att
            Euratom är förlegat och att det skall diskuteras inför nästkommande
            år. Det är naturligtvis en viktig utgångspunkt för vad vi under
            hösten har att ta ställning till. Men det gäller inte främst om
            Euratom skall upphöra eller inte. Det handlar naturligtvis om
            vilken energipolitik som EU bör ha, om man skall ha någon sådan.
            Den frågan bör vi debattera i höst. I dag är sakläget att vi är
            medlemmar i Euratom och har att ta ställning till följdlagstiftning
            i de frågorna, och det är det betänkandet handlar om.
          </note>
          <note n="40aba7c2">
            Anf. 46 DAN ERICSSON (kds)
          </note>
          <note n="c92da859">
            Herr talman! Jag ställde i mitt anförande några frågor till Lars
            G Linder som jag inte fick svar på, men som jag nu vill ge honom
            en ny möjlighet att svara på. De handlade om uranbrytningen, om
            SSI:s resa har genomförts -den skulle ha gjorts i maj -, om det
            finns någon rapport och vad det står i den rapporten. Den skulle
            ha lämnats till Miljödepartementet.
          </note>
          <note n="8df2c0f0">
            Jag hade i det sammanhanget också en fråga till utskottsmajoriteten:
            Varför kunde man inte ställa sig bakom de rimliga krav som finns
            i motionen om att få in bestämmelser som innebär att den som importerar
            uran åläggs att öppet redovisa var och under vilka former råvaran
            har utvunnits och hanterats? Det är en mycket enkel åtgärd, som
            inför den avreglering av elmarknaden som kommer till årsskiftet
            skulle ha gjort det mycket synbart för konsumenterna och gjort
            det möjligt för dem att själva välja om de vill ha den el som
            kommer från kärnkraftverk där man har importerat uran från exempelvis
            Krasnokamensk. Det tror jag skulle innebära att marknadsekonomin
            fungerade och att man fick bort importen från just Krasnokamensk.
            Varför kunde man inte tillmötesgå denna, som jag ser det, rimliga
            begäran?
          </note>
          <note n="77ca92eb">
            Ytterligare en fråga handlar om EU:s energipolitik. Det är egentligen
            samma fråga som Maggi Mikaelsson ställde: När skall Socialdemokraterna
            skaffa sig en uppfattning om detta? Det är hög tid.
          </note>
          <note n="7e06986d">
            Anf. 47 LARS G LINDER (s)
          </note>
          <note n="e2b9793d">
            Herr talman! När det gäller SSI:s studieresa kan jag redovisa
            att jag med ljus och lykta och allehanda metoder - både modern
            informationsteknik och andra metoder - har sökt efter den rapporten.
            Jag är mycket intresserad av den och misstänkte, på goda grunder
            har det visat sig, att den frågan skulle ställas i kammaren. Jag
            kan dess värre inte svara på den frågan, för jag har inte fått
            se någon rapport. Jag är inte säker på att den finns ännu.
          </note>
          <note n="ea8723c0">
            När det gäller frågan om uranimporten och de i och för sig mycket
            rimliga krav som förs fram i motionerna - för det är inte detta
            det handlar om - tycker vi att det är viktigt att man inte bara
            ställer krav, utan att de också leder till effekter. Ett ensidigt
            svenskt ställningstagande i en sådan här internationell fråga
            kommer inte att leda till några förändringar. Därför, och det
            har förts fram från regeringens sida, för man i stället resonemang
            som leder till internationella överenskommelser, som faktiskt
            inte bara innebär att vi tycker saker, utan som också innebär
            att man i realiteten förändrar och förbättrar arbetsmiljön.
          </note>
          <note n="09c1e8ff">
            Anf. 48 DAN ERICSSON (kds)
          </note>
          <note n="5c536e12">
            Herr talman! När det handlar om att ställa krav på våra kraftverksföretag
            här i Sverige är det väl inga bekymmer om det är ett ensidigt
            svenskt ställningstagande. För det är vad det handlar om. Det
            handlar om en redovisning för konsumenterna av varifrån man har
            hämtat uran för att producera den el som konsumenterna förbrukar
            och att konsumenterna skall kunna välja bort el där man kan se
            att uranet exempelvis har kommit från Krasnokamensk. Jag kan inte
            se någon motsättning. Jag förstår fortfarande inte motivet för
            att avstyrka denna rimliga begäran.
          </note>
          <note n="3478593e">
            Återigen till socialdemokraterna och energipolitiken i EU. Varför
            följer man inte upp det de socialdemokratiska partierna har kommit
            överens om på det nordiska planet, att man skall driva en gemensam
            politik i Europa? Varför tvekar man nu och bortser från detta?
            När skall Socialdemokraterna skaffa sig en uppfattning?
          </note>
          <note n="6d5c029f">
            Eftersom Eva Goës valde att i sin replik konstatera att Dan Ericsson
            hade dåligt samvete, vill jag faktiskt påpeka, herr talman, att
            jag inte alls har det. Jag har ett mycket rent samvete, för jag
            försöker på alla sätt att påverka energipolitiken åt rätt håll,
            medan Eva
          </note>
          <note n="7d2582a6">
            Goës...
          </note>
          <note n="112d6da6">
            Anf. 49 FÖRSTE VICE TALMANNEN
          </note>
          <note n="8e2f64be">
            Repliken gäller Lars G Linder och inte Eva Goës.
          </note>
          <note n="b287a35e">
            Anf. 50 LARS G LINDER (s)
          </note>
          <note n="d758e6a3">
            Herr talman! När det gäller den socialdemokratiska inställningen
            i EU-frågorna har det här i kammaren i föregående debatt redovisats
            att vi kommer att presentera ett valmanifest i augusti. Då kommer
            naturligtvis den här frågan, som är en av många viktiga frågor
            inför EU i framtiden, att redovisas.
          </note>
          <note n="73702b68">
            Avslutningsvis, herr talman kan jag instämma i att det dess värre
            är lättare att föra konstruktiva energipolitiska diskussioner
            och resonemang med Dan
          </note>
          <note n="d1ae7124">
            Eriksson än med Eva Goës.
          </note>
          <note n="635eac5e">
            Överläggningen var härmed avslutad.
          </note>
          <note n="91d8813b">
            (Beslut fattades efter 11 §.)
          </note>
          <note n="0c166816">
            8 § Genomförande av EG:s tredje skade- respektive livförsäkringsdirektiv
          </note>
          <note n="55dfa0c8">
            Föredrogs
          </note>
          <note n="811604f7">
            Näringsutskottets betänkande 1994/95:NU24
          </note>
          <note n="f251baf0">
            Genomförande av EG:s tredje skade- respektive livförsäkringsdirektiv
            (prop. 1994/95:184)
          </note>
          <note n="6392e054">
            Anf. 51 PER WESTERBERG (m)
          </note>
          <note n="3161ea78">
            Herr talman! Näringsutskottets betänkande NU24
          </note>
          <note n="62d607e3">
            behandlar proposition 184 om genomförande av EG:s tredje skade-
            respektive livförsäkringsdirektiv.
          </note>
          <note n="23d95f28">
            Det kan tyckas vara en utomordentligt teknisk fråga, men den
            har egentligen mer karaktären av en ulv i fårakläder.
          </note>
          <note n="16026bf4">
            Det finns mycket som döljer sig bakom den här frågan. Det är
            inte bara fråga om försäkringstekniska samordningar, utan det
            är faktiskt också fråga om konkurrensneutraliteten mellan svenska
            och utländska försäkringsbolag, framför allt de som agerar inom
          </note>
          <note n="04f8daee">
            EU-området.
          </note>
          <note n="fe50fec7">
            Det här har också betydande implikationer för hela den svenska
            riskkapitalförsörjningen. Det är en fråga om konkurrensneutraliteten
            mellan svenskt riskkapital och utländskt riskkapital i svenska
            företag.
          </note>
          <note n="39dbbfd1">
            Under den föregående mandatperioden inledde den dåvarande borgerliga
            regeringen arbetet med att redan den 1 januari 1992 avskaffa förvärvslagstiftningen,
            som rör utländska företags och personers möjligheter att förvärva
            svenska företag.
          </note>
          <note n="0e2d5156">
            Senare under mandatperioden avskaffades de bundna aktierna. Samtliga
            aktier i svenska företag var därmed möjliga att köpa för utländska
            företag eller utländska medborgare, dvs. svenska och utländska
            investeringar behandlades lika.
          </note>
          <note n="32a624ff">
            De här reformerna, tillsammans med reformerna på skatteområdet,
            som innebar att dubbelbeskattningen på aktieutdelningar avskaffades,
            gjorde att vi därmed fick en beskattning som var likvärdig med
            den som gäller i nästan hela omvärlden. Det gällde förändringar
            av reavinstbeskattningen och genomförande av ett omfattande privatiseringsprogram
            som kom att leda till att vi fick en breddad riskkapitalmarknad
            med över 500 000 nya aktiesparare. Riskkapitalförsörjningen i
            Sverige via svensk börs ökade 10 gånger jämfört med den nivå som
            gällde i mitten av 1980-
          </note>
          <note n="1ab25d69">
            talet.
          </note>
          <note n="b5007056">
            Privatiseringsprogrammet hade således betydande implikationer
            för riskkapitalförsörjningen, inte bara genom att man drog in
            pengar till statskassan och därmed avlastade den, utan också genom
            att man slapp andra typer av upplåningar som annars skulle ha
            varit nödvändiga.
          </note>
          <note n="873d422f">
            Vi skapade också starkare och mer offensiva bolag, som gjorde
            betydande investeringar, skapade nya jobb och därmed bättre förutsättningar
            för den svenska ekonomiska återhämtningen.
          </note>
          <note n="214f5253">
            Det gav vidare ett betydande långsiktigt sparande, i och med
            att 80 % av det kapital som gick till privatiseringarna kom från
            Sparbanksböcker. 80 % visade sig också vara långsiktigt sparande
            i aktier, vilket vi eftersträvar för att få en bra försörjning
            av kapital till den här typen av företag.
          </note>
          <note n="1301ff94">
            Av de 500 000 nya aktiespararna som tillkom visade sig framför
            allt unga kvinnor och unga kvinnor i glesbygden i Norrland vara
            kraftigt överrepresenterade i förhållande till andra grupper.
          </note>
          <note n="3f6028bc">
            Dessa tre delar innebar att vi skapade förutsättningar för att
            få fram pengar till de investeringar och de nya jobb som vi alla
            anser är nödvändiga.
          </note>
          <note n="b765e7dc">
            Inte minst den nuvarande finansministern Göran
          </note>
          <note n="68e58d45">
            Persson har i flera debatter, där jag själv deltagit, varit införstådd
            med att vi behöver 500 000 nya jobb och att de skall skapas i
            svenska företag under det kommande årtiondet.
          </note>
          <note n="1dc381c1">
            För att vi skall klara detta fordras betydande nya investeringskapitalflöden
            både från utlandet och från svenska sparare, och det fordras att
            vi har en likvärdig beskattning som stimulerar investeringarna
            i de svenska företag som vi så väl behöver.
          </note>
          <note n="1e5e0f20">
            Det innebär med andra ord att vi måste fullfölja programmet i
            privatiseringshänseende och se till att vi fortsätter att bredda
            riskkapitalmarknaden.
          </note>
          <note n="62f77cb8">
            Det innebär också att vi måste göra de förändringar i försäkringslagstiftningen
            så att svenska försäkringsbolag får samma möjligheter att placera
            sitt kapital i svenska företag som nästan alla andra internationella
            försäkringsbolag har.
          </note>
          <note n="c23fb4cc">
            Herr talman! Jag kan inte acceptera att denna kammare låser svenska
            försäkringsbolag till striktare begränsningar än vad som gäller
            för tyska, brittiska, italienska eller spanska bolag. De svenska
            bolagen får inte placera så mycket pengar i riskkapital som de
            andra bolagen får. Dessutom får man äga högst 5 %
          </note>
          <note n="dfb56fa8">
            av röststyrkan i ett bolag. I motsvarande bolag utomlands finns
            inte den typen av begränsning.
          </note>
          <note n="c1d2e0a1">
            Resultatet blir en strypning av riskkapitalflödet från svenska
            försäkringssparare, samtidigt som svenska försäkringsbolag tvingas
            köpa röstsvaga aktier med kanske en tusendels rösts styrka och
            därmed överlåta röststarka aktier till utländska placerare.
          </note>
          <note n="1f013dfc">
            Förändringarna i beskattningen och vägran till förändringar i
            försäkringslagstiftningen gör att man diskriminerar svensk riskkapitalförsörjning.
            Vi får mindre kapital till investeringar och nya jobb, samtidigt
            som lagstiftningen i det närmaste är antisvensk.
          </note>
          <note n="e1e7579f">
            Den ger nämligen förmåner för utländska placerare på svenska
            placerares bekostnad.
          </note>
          <note n="572dcbf6">
            Jag förstår inte att socialdemokratin inom loppet av några år
            gör totalt helt om - från att ha försvarat förvärvslagstiftningen
            och begränsningar för utlänningar gör man precis tvärtom. Utländska
            placerare sätts i gräddfil med i praktiken enkelbeskattning av
            utdelningar. Det finns inga begränsningar för utländska försäkringsbolag
            jämfört med svenska. Det rimmar inte med bra regler och bra sysselsättnings-
            och investeringsklimat för Sverige.
          </note>
          <note n="57d4e963">
            Herr talman! För mig är det inte fråga om att diskriminera utländska
            placerare. De skall ha bra regler, och det har de fått i dag i
            Sverige. Vi skall för den skull inte överlåta eller få fram diskriminering
            av svenska sparare, svenska investerare eller svenska försäkringsbolag.
            Det är viktigt för sysselsättningen och investeringarna att de
            får bra möjligheter och därmed åtminstone likställs med vad som
            gäller för utländska motsvarigheter.
          </note>
          <note n="3d711452">
            Det är också viktigt att den svenska tjänstenäringen får likvärdiga
            konkurrensförutsättningar. Att på detta sätt hämma de svenska
            försäkringsbolagens tillväxt och möjligheter att konkurrera med
            motsvarande utländska är för mig djupt stötande, såväl ur konkurrensrättslig
            synvinkel som ur svensk synvinkel.
          </note>
          <note n="700d129c">
            Det är även stötande mot bakgrund av det gäller att få fram erforderligt
            riskkapital.
          </note>
          <note n="acdbfb2a">
            Jag förstår därför inte socialdemokratins ståndpunktstagande,
            och jag förstår än mindre Vänsterpartiets ståndpunktstagande i
            denna fråga.
          </note>
          <note n="7869c253">
            Herr talman! Från moderat håll har vi bifogat fyra reservationer
            till detta betänkande. Vi står fast vid samtliga fyra reservationer.
            För att spara kammarens tid har vi dock bestämt oss för att begränsa
            oss till att yrka bifall till reservation 4, där vi också kommer
            att begära rösträkning.
          </note>
          <note n="6e9b9780">
            Anf. 52 TANJA LINDERBORG (v)
          </note>
          <note n="2697ddf0">
            Herr talman! Den internationalisering av försäkringsmarknaden
            som nu sker kan komma att förstärka svårigheterna för konsumentkollektivet.
            Eftersom utländska försäkringsbolag i ökad utsträckning nu kan
            förväntas erbjuda försäkringar till de svenska konsumenterna,
            tycker Vänsterpartiet att det är angeläget att konsumenterna i
            ett så tidigt skede som möjligt kan få hjälp över nationsgränserna
            med att bevaka sina intressen.
          </note>
          <note n="b20f4557">
            Vår uppfattning är att EU:s direktiv inte är tillräckligt långtgående
            vad gäller kontrollen. Enligt propositionen skall myndighetstillsynen
            skötas av två nationella myndigheter, varav den i försäkringsbolagets
            hemland så att säga skall vara huvudkontrollant och ha störst
            befogenheter.
          </note>
          <note n="3855f2c8">
            Det är naturligtvis bra att någon över huvud taget kontrollerar
            företagens likviditet och soliditet. Med tanke på att alltfler
            personer tecknar individuella försäkringar - det gäller exempelvis
            pensions- och sjukförsäkringar - är det angeläget med ett stärkt
            konsumentskydd inom detta område.
          </note>
          <note n="1c5e4de0">
            Vänsterpartiet vill därför, som vi säger i reservation 5, att
            Sverige verkar för att det inom EU inrättas en försäkringsombudsman
            som tvärsöver nationsgränserna ges befogenhet att undersöka enskilda
            fall och agera för enhetliga rutiner och principer. Detta vill
            vi att riksdagen ger regeringen till känna.
          </note>
          <note n="f4c1cc88">
            Herr talman! Jag skall inte tala längre än så, vi har ont om
            tid. Jag yrkar bifall till reservation nr 5.
          </note>
          <note n="1ea43a8e">
            Anf. 53 PER WESTERBERG (m) replik
          </note>
          <note n="d7d407f0">
            Herr talman! Jag är väl medveten om att Tanja
          </note>
          <note n="72a01c25">
            Linderborg inte var närvarande vid utskottets justering av detta
            ärende. Jag vill ändock påpeka att vi är väl medvetna om att vi
            bör ha bra säkerhetskrav och bra konsumentskydd. En möjlighet
            för Vänsterpartiet att få detta vore att rösta för eller yrka
            bifall till den första moderata reservationen. som bl.a. syftar
            till detta.
          </note>
          <note n="7b6dc28e">
            Jag kan inte heller undgå att ställa frågan varför
          </note>
          <note n="4c24647f">
            Vänsterpartiet vill gynna utländskt ägande i svenska företag
            på bekostnad av svenskt ägande.
          </note>
          <note n="de04a609">
            Anf. 54 TANJA LINDERBORG (v) replik
          </note>
          <note n="942bf097">
            Herr talman! Som Per Westerberg själv sade var jag inte närvarande
            vid justeringen av ärendet. Jag skall lägga korten på bordet och
            säga att jag över huvud taget inte har deltagit i behandlingen
            av detta ärende. Då är det bättre att vara ärlig och säga att
            jag inte är så insatt i frågan att jag kan gå in i en polemik
            med Per Westerberg. Det får Lennart Beijer svara för.
          </note>
          <note n="40671b0a">
            Anf. 55 BIRGITTA JOHANSSON (s)
          </note>
          <note n="1b75a7f5">
            Herr talman! Näringsutskottets betänkande nr 24
          </note>
          <note n="c1cba91f">
            handlar om genomförandet av EG:s tredje skaderespektive livförsäkringsdirektiv
            och berör vissa ändringar i försäkringsrörelselagstiftningen.
            De beslut som kommer att fattas här innebär att den s.k. tredje
            generationen av EG:s skade- och livförsäkringsdirektiv införs
            svensk lagstiftning. Direktiven syftar till att genomföra principerna
            om en enda auktorisation och om hemlandstillsyn, som redan har
            genomförts i övrig finansiell lagstiftning.
          </note>
          <note n="ce3cef04">
            Principen om en enda auktorisation eller koncession innebär att
            en försäkringsgivare skall ha möjlighet att med stöd av koncessionen
            i sitt hemland driva försäkringsverksamhet inom hela EU. Innebörden
            av principen om hemlandstillsyn är att hemlandets myndigheter
            skall ha huvudansvaret för övervakning även av filialer etablerade
            inom andra EU-länder och av rörelse som drivs genom gränsöverskridande
            verksamhet i dessa länder.
          </note>
          <note n="18a4f516">
            För att dessa principer skall kunna tillämpas inom hela EU krävs
            harmonisering av lagstiftningen i vissa grundläggande avseenden.
            Nu föreslås harmonisering av regler beträffande bl.a. lämplighetsprövning
            av större ägare och av företagsledning, grunder för försäkringsverksamhet,
            placering av försäkringsbolagens tillgångar och information till
            försäkringstagarna.
          </note>
          <note n="bf3d710b">
            Näringsutskottet tillstyrker regeringens förslag till ändringar
            i försäkringsrörelselagstiftningen. Precis som det har påpekats
            här tidigare finns det några frågor som vi inte är helt överens
            om. En sådan fråga gäller femprocentsregeln. Regeringens förslag
            innebär ingen förändring av den nuvarande begränsningen för försäkringsbolag
            att äga större andel av ett aktiebolag än motsvarande 5 % av röstetalet.
            Detta utvidgas även till att omfatta aktier i förvaltningsbolag.
            Både i försäkringsutredningen och i den s.k. placeringspromemorian
            från departementet föreslogs att femprocentsregeln skulle upphävas.
            I den sistnämnda promemorian sades dock att det är negativt med
            försäkringsbolag som majoritetsägare i andra företag.
          </note>
          <note n="b7fb0ac8">
            Jag har också noterat att när EES-avtalet avseende försäkringar,
            som Per Westerberg tidigare pekade på, behandlades i riksdagen
            ansåg den förra regeringen att denna regel kunde behållas.
          </note>
          <note n="eec3f8a1">
            Nuvarande regering anser att femprocentsregeln inte bör tas bort
            utan att kunna ersättas med regler som preciserar vilken verksamhet
            ett försäkringsbolag får bedriva. Här krävs alltså ytterligare
            beredning.
          </note>
          <note n="be1d5d0b">
            En eventuell förändring av femprocentsregeln inrymmer flera svåra
            avvägningar. Det kan inte anses vara förenligt med försäkringstagarnas
            intresse att försäkringsbolag skulle ges möjlighet att bli dominerande
            ägare i bolag, oavsett bolagets inriktning. Även om ägarens ansvar
            formellt är begränsad till kapitalinsatsen kan man inte bortse
            från risken på att krav kan uppkomma på ytterligare kapitaltillskott
            eller betydande insatser från företagsledningens sida.
          </note>
          <note n="c80ae90a">
            Bestämmelsen finns alltså för att skydda försäkringstagarens
            medel och för att bolagens ledningar skall kunna ägna allt sitt
            intresse åt sina kunder. Det måste finnas vissa restriktioner
            för försäkringsbolagens ägande i andra företag.
          </note>
          <note n="90ad3266">
            Jag vill också erinra om att försäkringsbolagen förfogar över
            avsevärda tillgångar som kan använda för aktieförvärv. Detta kan
            komma att än mer förstärka ett fåtal institutioners dominans som
            ägare av svenska företag. Risken för en sådan utveckling bör analyseras
            ytterligare.
          </note>
          <note n="1abc656d">
            Försäkringsbolagen spelar en mycket betydelsefull roll för många
            människor i vårt land, dels som försäkringsgivare och därmed skapare
            av trygghet i samband med olika olyckor och skador, dels som förvaltare
            av sparmedel. Deras verksamhet måste därför omgärdas av vissa
            skyddsregler som anger vilken typ av verksamhet som får bedrivas.
          </note>
          <note n="bb0af996">
            Det finns frågor i detta betänkande som inte har varit föremål
            för motioner, men där vi ändå har kommit överens. Det gäller reglerna
            för TFA-
          </note>
          <note n="85131706">
            försäkringar. Jag har noterat att vi i utskottet på ett bra sätt
            kunde ta hand om frågan att värdera skulder och tillgångar.
          </note>
          <note n="26e26127">
            Med detta vill jag yrka bifall till utskottets förslag.
          </note>
          <note n="63361461">
            Anf. 56 PER WESTERBERG (m) replik
          </note>
          <note n="67f0e031">
            Herr talman! Beredningen av den proposition som ligger bakom
            detta betänkande hade ändå gått långt under den borgerliga regeringens
            tid. Vi var väl insatta i de promemorior och utredningar som då
            förekom.
          </note>
          <note n="f9aafc40">
            Att behålla denna femprocentsregel är faktiskt inte att skydda
            konsument. Har man en tusendels röst är det fråga om röstbegränsning.
            Man köper aktier med en tusendels röst i stället för en röst och
            överlåter de röststarka aktierna till utländska eller andra placerare.
          </note>
          <note n="a993b2eb">
            Det är inte bra att svenska försäkringstagare och svenska försäkringsbolag
            skall diskrimineras och att vi skall premiera utländsk kontroll
            över svenska bolag.
          </note>
          <note n="6c66118d">
            Jag är för öppenhet mot utlandet, men det skall vara lika behandling.
            Jag har väldigt svårt att se argumenten i övrigt.
          </note>
          <note n="bf862092">
            Frågan är utomordentligt välberedd. Man kan alltid kräva längre
            beredning, men när beredningen skadar vitala svenska intressen,
            svensk sysselsättning och svenskt inflytande har jag väldigt svårt
            att förstå varför man skall gynna det utländska på det svenskas
            bekostnad.
          </note>
          <note n="006ece79">
            Anf. 57 BIRGITTA JOHANSSON (s)
          </note>
          <note n="81958112">
            replik
          </note>
          <note n="9644aad8">
            Herr talman! Per Westerberg talar om att ärendet hade processats
            långt under den förra regeringen. Det kan jag instämma i. Men
            vi har att vänta på slutbetänkandet från Försäkringskommittén,
            och vi anser att i det läget är det viktigt att ta ett helheltsgrepp
            på denna typ av fråga.
          </note>
          <note n="13df9851">
            Så sent som när vi antog EES-avtalet fanns det inga avvikande
            meningar på just denna punkt.
          </note>
          <note n="977db4cd">
            Anf. 58 PER WESTERBERG (m) replik
          </note>
          <note n="b1b75892">
            Herr talman! Det kan inte för någon vara obekant att det är svårt
            för svenska företag att i dag få nytt riskkapital via svensk börs.
            Flera emissioner har misslyckats beroende på svårigheter att uppbringa
            kapital.
          </note>
          <note n="bf908c81">
            Att här på försäkringsområdet bibehålla större begränsningar
            för svenska placerare än för utländska när det gäller att placera
            pengar på börsnoterade papper är för mig obegripligt. Det skulle
            gå att få ett snabbt avgörande i en utomordentligt väl genomlyst
            fråga.
          </note>
          <note n="6880b94a">
            Samtidigt är vi väl medvetna om att vi nu börjar vara uppe i
            ungefär femtioprocentigt utländskt ägande i några av våra största
            och mest vitala svenska företag. Jag upprepar ånyo att jag välkomnar
            utlänningar som vill investera i Sverige. Men vi skall inte vara
            så vänliga att vi ger dem större förmåner än svenskar som vill
            placera pengar. Det skapar inte bra balans.
          </note>
          <note n="5a7afc2e">
            Det skapar inte tillräckligt med riskkapital från Sverige, som
            jag tror är nödvändigt om vi skall klara investeringarna och sysselsättningen.
          </note>
          <note n="90950751">
            Anf. 59 BIRGITTA JOHANSSON (s)
          </note>
          <note n="81958112">
            replik
          </note>
          <note n="e7db2d32">
            Herr talman! Per Westerberg talar om emissioner som behövs via
            Stockholms fondbörs. Jag tycker självklart att det är viktigt
            att vi har många svenska företag som kan finansiera sig via Sverige.
            Men det är risker med att hantera aktier, och just när det gäller
            försäkringsrörelser måste vi vara medvetna om att det är större
            risker med aktier än med t.ex. obligationer.
          </note>
          <note n="1d2c2454">
            När den ekonomiska situationen ser ut som den gör i dag bör vi
            vara försiktiga. Vi bör också hinna tänka igenom frågorna så att
            de blir så heltäckande belysta som möjligt.
          </note>
          <note n="f0a7a838">
            Självklart håller jag med Per Westerberg att det är sysselsättning
            som vi skall skapa med de åtgärder vi politiskt fattar beslut
            om. Då gäller det att ha långsiktiga spelregler. Att invänta Försäkringsutredningens
            slutbetänkande tycker jag tillhör dessa långsiktiga spelregler.
          </note>
          <note n="ec8b3481">
            Anf. 60 EVA GOËS (mp)
          </note>
          <note n="9eab6721">
            Herr talman! När detta betänkande skrevs under var jag tillfälligt
            sjuk, så Miljöpartiet finns inte med.
          </note>
          <note n="661cca82">
            Jag vill ändå säga att jag tycker detta är svårt. Jag avvaktar
            slutbetänkandet från Försäkringsutredningen eftersom jag tycker
            detta gäller oerhört svåra frågor.
          </note>
          <note n="917753ef">
            Jag är helt inne på att man måste titta på konkurrensfrågorna
            och konsumenternas situation. När vi skrev motioner till detta
            betänkande tog vi upp att det finns farhågor för att stora försäkringsbolag
            genom en gemensam försäkringsmarknad kan skaffa sig dominerande
            ställning, särskilt i mindre länder. Denna risk måste man uppmärksamma,
            tycker jag.
          </note>
          <note n="ace73658">
            Risker finns också på andra områden. Jag har stått här och talat
            om Preussen Elektra som köper in sig i
          </note>
          <note n="748c4fb0">
            Sverige och Sydkraft. Vi har precis samma problem där. De köper
            in aktier och är nu uppe i 26,5 %.
          </note>
          <note n="4e81fb00">
            Riksdagen måste börja sätta upp spelregler för den här s.k. marknaden.
            Jag är helt inne på det. Men för att stärka konsumenternas roll
            ställer jag mig bakom
          </note>
          <note n="7310a7b9">
            Vänsterns reservation 5 om försäkringsombudsman.
          </note>
          <note n="e36478b8">
            Jag yrkar bifall till reservation 5 och i övrigt på utskottets
            förslag, medan vi avvaktar slutbetänkandet från Försäkringsutredningen.
          </note>
          <note n="fddf2434">
            Anf. 61 EVA FLYBORG (fp)
          </note>
          <note n="3b81519d">
            Herr talman! Genom betänkandet NU24 föreslår utskottet vissa
            förändringar i lagstiftningen om försäkringsrörelser. Härigenom
            införlivas i svensk lag den s.k. tredje generationen av EG:s skade-
            och livförsäkringsdirektiv.
          </note>
          <note n="19307d5b">
            Jag skall här kort uppehålla mig vid en av punkterna, den s.k.
            femprocentsregeln.
          </note>
          <note n="34182826">
            Herr talman! Regeringens förslag innebär att gällande begränsningar
            för försäkringsbolagen att äga en större del av ett aktiebolag
            än motsvarande 5 % av röstetalet behålls och utvidgas till att
            omfatta även aktier i förvaltningsbolag. Bestämmelsen är enligt
            propositionen en konsekvens av förbudet för försäkringsbolag att
            bedriva annan rörelse än försäkringsrörelse.
          </note>
          <note n="c7c2aa93">
            Av propositionen framgår dock också att Försäkringsutredningen
            gjort bedömningen att femprocentsregeln strider mot EG:s bestämmelser,
            i varje fall i fråga om försäkringsbolagens fria medel. Utredningen
            fann det inte heller motiverat att behålla regeln för medel som
            motsvarar de försäkringstekniska skulderna. I stället föreslogs
            att femprocentsregeln skulle ersättas av rena riskspridningsregler.
          </note>
          <note n="8013d591">
            Även i placeringspromemorian har föreslagits att femprocentsregeln
            skall upphävas, som också har anförts här tidigare.
          </note>
          <note n="dca22ed7">
            Femprocentsregeln har sin grund i regler från början av 1900-talet.
            Den infördes för att försäkringsbolagen inte skulle skaffa sig
            alltför stort inflytande i företag utanför försäkringssektorn.
            Under senare år har dock marknadsstrukturen förändrats, och det
            saknas därmed skäl att behålla denna förlegade reglering.
          </note>
          <note n="3fcb299f">
            Sett i ett längre perspektiv har aktier gett en bättre värdetillväxt
            än alternativa placeringsformer som t.ex.
          </note>
          <note n="c80a4f79">
            obligationer och fastigheter. Det ligger därför i försäkringstagarnas
            intresse att försäkringsbolagen har tillräckliga möjligheter att
            placera sina tillgångar i aktier. Regeringen borde väl inte heller
            vara alldeles ointresserad av den möjlighet som faktiskt öppnar
            sig vad gäller större tillskott av riskvilligt kapital till svenska
            företag om man tar bort denna regel.
          </note>
          <note n="77a2c312">
            Börsintroduktioner och nyemissioner kan underlättas om försäkringsbolagen
            ges ett ökat utrymme för att förvärva aktier. Dessutom skulle
            ett upphävande av denna regel ge försäkringsbolagen förutsättningar
            att medverka till att ett svenskt ägande av ledande svenska företag
            säkerställs.
          </note>
          <note n="c73e5e4e">
            Svenska försäkringsbolag skall självfallet inte ha sämre villkor
            för att förvärva aktier i svenska företag än vad utländska försäkringsbolag
            har. Därför föreslår vi att femprocentsregeln avskaffas.
          </note>
          <note n="3721ad6f">
            Herr talman! Jag yrkar bifall till reservation 4.
          </note>
          <note n="2a752b01">
            Folkpartiet står bakom reservationerna 1, 2, 3 och 4.
          </note>
          <note n="6d2fa31e">
            På grund av olyckliga omständigheter står inte Folkpartiet med
            under reservationerna i detta betänkande.
          </note>
          <note n="471dddb4">
            Ingen tvekan skall dock råda om att vi står bakom dem likafullt.
          </note>
          <note n="635eac5e">
            Överläggningen var härmed avslutad.
          </note>
          <note n="91d8813b">
            (Beslut fattades efter 11 §.)
          </note>
          <note n="6a0cce35">
            9 § Beredskapslagring av olja och kol
          </note>
          <note n="55dfa0c8">
            Föredrogs
          </note>
          <note n="bdb63158">
            Näringsutskottets betänkande 1994/95:NU25
          </note>
          <note n="3a345b2c">
            Beredskapslagring av olja och kol (prop.
          </note>
          <note n="7a66512b">
            1994/95:176)
          </note>
          <note n="8d7133be">
            Förste vice talmannen konstaterade att ingen talare var anmäld.
          </note>
          <note n="91d8813b">
            (Beslut fattades efter 11 §.)
          </note>
          <note n="9b2c2e79">
            10 § Komplettering av normgivningsbemyndigandena i kapitaltäckningslagen
            m.m.
          </note>
          <note n="55dfa0c8">
            Föredrogs
          </note>
          <note n="17e1ba39">
            Näringsutskottets betänkande 1994/95:NU26
          </note>
          <note n="fc82bcad">
            Komplettering av normgivningsbemyndigandena i kapitaltäckningslagen
            m.m. (prop. 1994/95:172)
          </note>
          <note n="8d7133be">
            Förste vice talmannen konstaterade att ingen talare var anmäld.
          </note>
          <note n="91d8813b">
            (Beslut fattades efter 11 §.)
          </note>
          <note n="aca88b8a">
            11 § Turistpolitik
          </note>
          <note n="55dfa0c8">
            Föredrogs
          </note>
          <note n="14affb8c">
            Kulturutskottets betänkande 1994/95:KrU28
          </note>
          <note n="862d241f">
            Turistpolitik (prop. 1994/95:100 delvis)
          </note>
          <note n="9cd805f1">
            Anf. 62 KJELL ERICSSON (c)
          </note>
          <note n="65f26237">
            Herr talman! Detta betänkande handlar om en av landets viktigaste
            näringar, nämligen turistnäringen.
          </note>
          <note n="cbd6ee0c">
            Som framgår av betänkandet är den Sveriges tredje största exportnäring.
            Den har därför också en mycket stor samhällsekonomisk betydelse
            för Sverige.
          </note>
          <note n="fb32de11">
            Resor, rekreation och fritidsaktiviteter har blivit en allt viktigare
            del av våra liv. Turism- och besöksnäringen är en av de snabbast
            växande näringarna i världen. Den svenska rese- och turistnäringen
            är på framfart, och konkurrenskraften har ökat. Därtill har vi
            en ökad miljömedvetenhet och ökat intresse för naturupplevelser
            och vildmarksäventyr. Sammantaget har detta gjort Sverige mycket
            intressant som turistmål.
          </note>
          <note n="1fae6593">
            Efter att ha tagit del av utskottsbetänkandet kan jag konstatera
            att det till mycket stora delar råder enighet om turistpolitiken.
            Det tycker jag är bra. Jag kan också konstatera att Centerns kommittémotion
            har fått en positiv behandling i utskottet.
          </note>
          <note n="3da843c9">
            Jag vill dock gärna i korthet beröra några delar om inriktningen
            av turistpolitiken. Som sägs i betänkandet är det de generella
            förutsättningarna för företagandet inom olika politikområden som
            också bestämmer turistbranschens utveckling. De flesta turistföretagen
            är småföretag. Därför är det av avgörande betydelse att vi har
            en bra småföretagspolitik inom näringspolitiken, skattepolitiken
            och kanske inte minst regionalpolitiken.
          </note>
          <note n="9d34ad95">
            Under den förra mandatperioden stärktes de svenska turistföretagens
            konkurrenskraft kraftigt. Det var delvis som en följd av den deprecierade
            kronan.
          </note>
          <note n="fef2be00">
            Men det var också genom olika åtgärder som vidtogs, t.ex. en
            sänkning av skatter och avgifter för småföretag. Turistmomsen
            sänktes, kvittningsrätt infördes, riskkapitalförsörjningen förbättrades
            m.m. Även regionalpolitiken förstärktes. Inte minst det sistnämnda
            anser jag vara mycket angeläget, eftersom många turistföretag
            ligger i regionalpolitiskt prioriterade områden. Turistnäringen
            är i bl.a. inlandskommunerna en dominerande näringsgren.
          </note>
          <note n="4416a14f">
            I nuläget har tyvärr kvittningsrätten avskaffats. I
          </note>
          <note n="99cac3d7">
            kompletteringspropositionen aviseras dock ett antal bra näringspolitiska
            förslag. Bl.a. skall kvittningsrätten återinföras och ett riskkapitalavdrag
            införas. Man skall även se över beskattningen för onoterade företag.
            Allt detta är bra, och det stärker de generella förutsättningarna
            för turistnäringen.
          </note>
          <note n="a8aca2ec">
            Vårt medlemskap i EU ger också ytterligare möjligheter för turistnäringen.
            EU har antagit ett treårsprogram för att stödja turismen. Här
            i vårt land har vi också utarbetat olika program, bl.a. för målområde
            6, alltså inlandskommunerna. Vi har också utarbetat program för
            målområde 5 B. Det omfattar kommuner där jordbruket är på tillbakagång.
            I dessa program är turismen och inte minst kulturturismen en prioriterad
            näringsgren som man skall satsa på. Dessutom pågår arbete med
            att utarbeta program inom Interreg. Det är alltså program som
            sträcker sig över flera länder.
          </note>
          <note n="8d53d9fa">
            Även i det arbetet har turismen en prioriterad ställning. Allt
            detta är bra.
          </note>
          <note n="91216453">
            Men skall Sverige kunna fortsätta att hävda sig som turistland
            både nationellt och internationellt måste vi fortsätta att utveckla
            turismen som näringsgren och inte bara satsa på den traditionella
            turismen utan även på kulturturism och ekoturism. Just detta att
            koppla ihop turismen med kultur och näringsliv i övrigt tror jag
            innebär många olika möjligheter.
          </note>
          <note n="91553546">
            När man talar om att satsa på dessa områden vill jag nämna några
            goda exempel från mitt hemlän
          </note>
          <note n="2b5462f4">
            Värmland. Klässbols Linneväveri är ett gammalt familjeföretag
            som har växt undan för undan, under senare år i mycket rask takt.
            Hela tiden har dock ägarna behållit gamla mönster, tillverkningssätt
            och kvalitet. Man har inte någonsin gjort avkall på kvaliteten.
            Hela tiden har också antalet besökare till Klässbol ökat kraftigt.
            Väveriet är nu ett av de attraktivaste turistmålen.
          </note>
          <note n="0fe0c3d9">
            Ägarna till linneväveriet har därtill hjälpt till i sin omgivning.
            En gammal kvarn i närheten har renoverats till en servering. Här
            finns nu ett tiotal anställda.
          </note>
          <note n="392c1802">
            Håkan Hagegård har byggt Hagegården, som också drar till sig
            många människor inom kulturen. Ytterligare ett antal hantverkare
            finns i omgivningen.
          </note>
          <note n="27f202dd">
            Rackstamuseet i Arvika har också byggts. Där finns utställningar
            av bl.a. de gamla konsthantverkare som fanns runt sjön Racken.
            Alla dessa attraktioner har man lagt in i en hantverksrunda. Denna
            runda har nu blivit mäkta populär och drar till sig hundratusentals
            besökare varje år. Det ger också många jobb i de företag som finns
            med i rundan.
          </note>
          <note n="4fb45050">
            Allt detta är exempel på att man har tagit vara på den gedigna
            kunskap och kultur som finns i en bygd, som byggt upp ett antal
            företag som blivit framgångsrika genom att ha hög kvalitet på
            sina produkter. Det finns säkerligen liknande exempel. Jag tror
            att detta är något som går att göra mycket mera av på olika håll
            här i landet.
          </note>
          <note n="3f6559ce">
            Jag tror också att andra kulturpolitiska inslag är viktiga för
            turistnäringen. Satsningen på museiverksamheten och teaterverksamheten,
            stöden till det icke statliga kulturutbudet samt till hemslöjden
            och hembygdsrörelsen är viktiga. Tänk bara på alla olika bygdespel
            som pågår runt om i landet, inte minst sommartid, och hur många
            människor de drar till sig.
          </note>
          <note n="ea4d59cb">
            På samma sätt tror jag att man har stora möjligheter att utveckla
            ekoturismen. Basen för ekoturismen utgörs av en unik miljö. Därför
            gäller det att vara rädd om denna miljö, så att den inte hotas
            av överutnyttjande och förslitning. Då hotas också själva basen
            för ekoturismen.
          </note>
          <note n="2ff5d290">
            Det är också detta som gör att ekoturismen kan ha goda möjligheter
            att vända turismens negativa effekter för miljön till något som
            kan skydda unika naturoch djurmiljöer. Ekoturismen har därmed
            förutsättningar för att kunna utvecklas till en långsiktigt hållbar
            verksamhet. Det förutsätter dock att turismen utvecklas på ett
            sunt sätt och att det sker i samverkan med bofast befolkning.
          </note>
          <note n="b4a1eca1">
            Turismen måste därför styras för att inte slita ner områden genom
            att människor koncentreras till för små ytor. I stället för att
            utgå från vad människor vill får naturen sätta gränser. Ett känsligt
            område kan kanske inte besökas av så många.
          </note>
          <note n="00566d19">
            Inom Dalslands kanals område har man startat ett sådant arbete
            för att styra turisterna, som i de flesta fall är kanotister,
            till uppgjorda lägerplatser. Just att förbättra mottagningsmöjligheterna
            är viktigt för att få en sund turism. Här är det också viktigt
            att klargöra vad allemansrätten står för, vilka skyldigheter men
            också vilka rättigheter man har.
          </note>
          <note n="1c24dcbc">
            Herr talman! Jag konstaterar att utskottet i de allra flesta
            delarna var enigt. Centern har en reservation.
          </note>
          <note n="7385acfd">
            Det gäller medelsanvisningen till Turistfrämjandet. Vi anser
            att det finns goda möjligheter att öka antalet turister från andra
            länder. De olika positiva faktorer som jag tidigare berört gör
            Sverige intressant som turistland.
          </note>
          <note n="5871bae6">
            Vi menar att ett sådant strategiskt läge måste utnyttjas. Branschen
            är också sysselsättningsintensiv.
          </note>
          <note n="aa269589">
            Den betyder mycket för de ekonomiskt svaga regionerna.
          </note>
          <note n="393e971d">
            Därför menar vi att anslag till Turistfrämjandet bör ökas med
            12 miljoner. Den ökningen skall i sin helhet gå till marknadsföring
            utomlands av Sverige som turistland. Jag yrkar därför bifall till
            reservation nr 5.
          </note>
          <note n="3e2a452e">
            Slutligen vill jag bara uttrycka att det förslag som utskottet
            kommit fram till när det gäller ett samordningsorgan är acceptabelt.
            Det är bra att det blir ett organ - i detta fall ett marknadsföringsbolag
            - som får det övergripande ansvaret för information och marknadsföring
            av Sverige som turistland.
          </note>
          <note n="d2299cb8">
            Anf. 63 CHARLOTTA L
          </note>
          <note n="e2ba6621">
            BJÄLKEBRING (v)
          </note>
          <note n="fd5ad6e6">
            Herr talman! Kulturutskottet har många delar inom sitt verksamhetsområde.
            I dag debatterar vi turism. Turism är en internationellt snabbt
            växande näringsgren. Den växer inte minst här i Sverige, där kronfall
            i kombination med stora turistvärden gör vårt land mycket intressant
            både för svenskar och speciellt för utländska turister.
          </note>
          <note n="3f818e5e">
            Jag tror att nya tjänstenäringar kommer att komma till stånd
            med rätt turistpolitik. Det är särskilt viktigt i glesbygdskommuner
            med mycket natur och få arbetstillfällen. Särskilt viktigt är
            det att vi har en god planering och samordning när det gäller
            turismen.
          </note>
          <note n="698b66ed">
            Annars riskerar vi att utarma vår fina svenska natur.
          </note>
          <note n="45a277fa">
            En typ av turism vi i Sverige skall satsa på är ekoturism. Det
            är en turism som strävar efter att minimera turismens miljöpåverkan.
            Det kan man göra i kombination med att studera och njuta av olika
            miljövärden och genom att göra enkla saker. Man kan så att säga
            leva i dåtid. Man kan uppleva Sverige genom en cykelsemester,
            vildmarksvistelse eller helt enkelt resor där återvinning och
            förnyelsebara energislag etc.
          </note>
          <note n="4f7eef58">
            är grunden för själva verksamheten.
          </note>
          <note n="204a0323">
            Vi vet att dessa verksamheter särskilt lockar länder utanför
            Norden. Det är länder som inte har så mycket egen natur. Av européerna
            är det särskilt tyskar och holländare, men även fransmän och italienare,
            som vill uppleva vår natur. Det tycker jag att vi skall ta till
            vara när vi marknadsför Sverige.
          </note>
          <note n="53a8ce43">
            Om vi skall få den ekoturism som är så unik för
          </note>
          <note n="ac33c75d">
            Sverige krävs det också att vi samordnar turismen med andra av
            riksdagens verksamheter. Vi måste även se till att människor kan
            ta sig hit på ett miljövänligt sätt. Vi måste också satsa på att
            bygga ut järnvägar, exempelvis.
          </note>
          <note n="4483ec12">
            Att turister kommer med husbilar fullpackade med alla förnödenheter
            tär på vårt Sverige. Det ger oss egentligen inga inkomster. Det
            ger oss bara utgifter i form av att vi får ta hand om deras skräp.
          </note>
          <note n="c43961ae">
            Myndigheterna och näringen måste samverka så att en turism med
            helhetssyn kommer till stånd.
          </note>
          <note n="39171ec0">
            Ansvaret för att utveckla själva näringen och marknadsföra sina
            egna verksamheter ligger på företagen. Men när det gäller marknadsföringen
            av Sverige som turistland tycker jag och Vänsterpartiet att staten
            bör ha huvudansvaret.
          </note>
          <note n="e482acca">
            Utskottet har i sitt betänkande enligt regeringens förslag föreslagit
            att en ny turistmyndighet och ett nytt turistbolag skall bildas.
            Myndigheten har som uppdrag att samordna olika statliga insatser
            som kan medverka till att stärka turistnäringens utveckling.
          </note>
          <note n="3c3b2daf">
            Den skall också verka för att öka samverkan mellan staten, regionala
            organ, kommuner och näringen, och samordningsinsatserna skall
            bl.a. syfta till att stärka olika regioners ställning. Det tycker
            jag är jättebra.
          </note>
          <note n="30415032">
            Herr talman! Det jag däremot inte riktigt kan förstå är att verksamheten
            för informationsinsatser skall bedrivas i bolagsform och att staten
            skall gå in som minst hälftenägare. I sak är jag inte emot att
            näringen samordnar sin verksamhet i ett bolag, men jag anser att
            det är resursslöseri att staten skall vara hälftenägare.
          </note>
          <note n="f5d67a76">
            Enligt Vänsterpartiets sätt att se borde näringen ha en egenintresse
            i att jobba gentemot den statliga myndigheten, som i sin tur tar
            det övergripande ansvaret även för Sverigeinformationen utomlands.
            Att som utskottet och regeringen splittra upp dessa verksamheter
            med två administrationer verkar inte ändamålsenligt, tycker jag.
            Det vore klokare om myndigheten hade det övergripande ansvaret
            för att jobba gentemot näringen, UD, exportråd osv. Sedan kan
            det vara näringen som utför själva uppdraget.
          </note>
          <note n="dc4a3e5c">
            En annan reservation som Vänsterpartiet har i betänkandet gäller
            samordningen mellan länsstyrelsen, kulturturismen och ungdomsarbetslösheten.
            Inte heller här har utskottet gått på vår linje, trots att den
            ger arbetstillfällen och kvalitetsturism. Det är synd.
          </note>
          <note n="a804ada5">
            Jag vill avsluta med några frågor. Hur mycket pengar förväntas
            Sverige få genom EU:s strukturfonder? Går de pengarna att använda
            till att utveckla kultur och turism? Vem får pengarna? Är det
            länsstyrelsen, myndigheten, det halvstatliga bolaget, eller är
            det den enskilde näringsidkaren?
          </note>
          <note n="cb7d8438">
            Herr talman! Jag har egentligen inga yrkanden i detta ärende,
            men jag står givetvis bakom reservationerna 2, 4, 6, 8 och 9.
            Eftersom utskottet i övrigt är så överens i denna fråga finner
            jag ingen anledning att vi skall votera kring den i kammaren.
          </note>
          <note n="2f44ba27">
            Anf. 64 EWA LARSSON (mp)
          </note>
          <note n="8d04ff12">
            Herr talman! Turismen är viktig. Det är inte så konstigt att
            vi som går upp och talar här säger så.
          </note>
          <note n="b0e37853">
            Turismen är vår tredje största exportnäring, som i dag sysselsätter
            ungefär 200 000 människor i omkring
          </note>
          <note n="0f5e61c2">
            20 000 olika företag - däribland många småföretag.
          </note>
          <note n="8898f0ab">
            Turismen omsätter också mycket pengar. Enligt
          </note>
          <note n="8507b3f1">
            Riksskatteverket går omkring 60 % av omsättningen tillbaka till
            näringen.
          </note>
          <note n="96be56fa">
            Det satsas också regionalpolitiska medel för att gynna turism
            som en möjlig näring i avbefolkad glesbygd. Det gör det möjligt
            för människor att bo kvar i sin hembygd.
          </note>
          <note n="7a9f97e9">
            Internationellt sett är turismen den snabbast växande näringen,
            och jag har all anledning att misstänka att den trenden också
            kommer att gälla i Sverige.
          </note>
          <note n="b7d43e07">
            Det råder i dag en bred uppfattning om att turistbranschen lider
            av samordningsproblem. Näringsliv, myndighet, kommuner och branschorganisationer
            agerar i dag i en salig röra. Adekvata former för branschsamverkan
            saknas. Det finns en mängd olika aktörer med mycket olika perspektiv
            och olika förväntningar på näringen.
          </note>
          <note n="5941ca0e">
            Den förra regeringen lade ned Sveriges turistråd, eftersom man
            ansåg att branschen själv skulle kunna finna bättre och effektivare
            samverkansformer än vad rådet förmått göra med offentliga och
            beskattade medel. Styrelsen för Sverigebilden har i stället utgjort
            en nedbantad myndighetsfunktion, samtidigt som
          </note>
          <note n="321fd896">
            Next Stop Sweden stått för branschsamverkan i bolagiserad form.
          </note>
          <note n="bbb608bf">
            Det som nu föreslås i propositionen innebär i princip att Statens
            turistråd återupprättas.
          </note>
          <note n="0d68498d">
            Även om vi i Miljöpartiet delvis delar den kritik som riktas
            mot den nuvarande konstruktionen, dvs. att små intressenter inte
            kunnat hävda sig i Next-Stop-
          </note>
          <note n="87532fd3">
            Sweden-sammanhang, är vi inte beredda att dra riktigt samma slutsats
            som regeringen. Stora delar av resenäringen har börjat inrikta
            sig på mer långsiktigt hållbar turism - både socialt, kulturellt
            och ekologiskt.
          </note>
          <note n="52e120c3">
            Intresset för kultur- och naturupplevelser i det lilla formatet
            ökar. Det är vad konsumenterna i allt högre utsträckning också
            efterfrågar.
          </note>
          <note n="5ec1e25b">
            Herr talman! Vid den utfrågning av representanter av olika delar
            av turistnäringen som kulturutskottet anordnade i våras frågade
            jag bl.a. om det inte kunde finnas en motsättning mellan turism
            som en långsiktigt konkurrenskraftig näring och en hållbar utveckling.
            Jag syftade då främst på ett kommersiellt missbruk av allemansrätten.
            En representant för Sverigebilden redogjorde då för hur det på
            ett tidigt stadium samarbetat med Naturvårdsverket för att lägga
            fast en klar policy i dess upphandling av marknadsföring av svensk
            natur. Vi i Miljöpartiet anser att adekvat beskrivning av allemansrätten
            alltid skall finnas med.
          </note>
          <note n="f36610c5">
            Eftersom intresset för naturturism ökar behövs ökat statligt
            samarbete i den miljöpolitiska diskussionen.
          </note>
          <note n="44ad3858">
            Nästa steg är det ökade intresset för den rena ekoturismen, dvs.
            turisten som vill ha hela sin resa
          </note>
          <note n="98929397">
            VDN-deklarerad. Här ligger tyvärr inte svenska företag steget
            före, och det tycker branschen själv är synd.
          </note>
          <note n="d307c0f4">
            Företag i andra länder visar i dag på större kunnande när det
            gäller miljömedvetenhet än våra svenska företag. Men viljan till
            ökat kunnande och ett långsiktigt tänkande finns inom branschen.
            Med det minskar naturligtvis risken för intressemotsättningar.
          </note>
          <note n="dac83249">
            Världsnaturfonden gör den bedömningen att miljöanpassningen av
            den konventionella turismen kommer att gå relativt snabbt. Den
            pekar också på ökad efterfrågan på ekoturism. Enligt Världsnaturfondens
            definition är ekoturism ett samlande namn för en småskalig turism
            med ambition att verka för naturskydd, kulturell förståelse och
            lokal utveckling. Därför tror vi i Miljöpartiet på de positiva
            incitament som finns på marknaden och som den vill ha stöd för
            i sin utveckling. Vi vill stärka det genom initialt stöd till
            förändrad branschsamverkan i stället för att kväva det i sin linda
            genom att staten än en gång går in och tar över hela ansvaret.
          </note>
          <note n="7fac77b9">
            På utlandsmarknaden anser vi att myndighetsformen är en förutsättning
            för kontinuerlig, adekvat och kvalitativ turistinformation. Men
            på hemmamarknaden anser vi inte att myndighetsfunktionen behöver
            permanentas. Miljöpartiet föreslår ett anslag på 49,5
          </note>
          <note n="d6cd6dbf">
            miljoner kronor under budgetperioden för turismfrämjande åtgärder.
            Anslaget till den nationellt riktade verksamheten anser vi successivt
            skall trappas av, och det statliga myndighetsområdet skall på
            sikt inskränkas till samordning av statliga och kommunala kultursatsningar
            till gagn för turismen i hela Sverige.
          </note>
          <note n="9d2eae19">
            Herr talman! För att de regionalpolitiska medel som anslås för
            turismnäring i glesbygd skall få en bra, långsiktigt hållbar och
            verksam användning anser vi att Glesbygdsmyndigheten, som finns
            mitt i Sverige, har en viktig roll. Det finns ingen anledning
            att ett återupprättat turistråd i Stockholm skall organisera en
            ny samverkan mellan glesbygdskommuner när kontakterna redan finns
            och förvaltas väl av Glesbygdsmyndigheten. Eftersom Glesbygdsmyndigheten
            ligger i Östersund finns också utmärkta möjligheter till utvecklat
            samarbete med Mitthögskolan, vilket också andra motionärer berör,
            som har specialkompetens på området. Där finns också den turistdatabas
            som är en stor potential för branschens utveckling. Även forskningsresurser
            skall kunna kopplas dit.
          </note>
          <note n="e865ef7a">
            Det ligger självfallet i branschens eget intresse att utvecklas.
            Statens roll skall vara att skapa förutsättningar för en sund
            och kvalitativ utveckling mot miljöanpassning och ekoturism. Sverige
            har här utmärkta förutsättningar att leva upp till vad som sägs
            i t.ex.
          </note>
          <note n="7266f2a7">
            Världsnaturfondens fjärde budord för miljöanpassad turism. Där
            sägs att kunskap om hur turism- eller miljökonsekvensanalyser
            för exploateringsprojekt förbättrar både de långsiktiga förutsättningarna
            för turismen och de positiva effekterna av turism. I det åttonde
            budordet om personalutbildning sägs att utbildning om miljöanpassning
            av turismen, hur kunskapen omsätts i praktiskt arbete och fördelarna
            med att anställa lokal personal på alla nivåer, ökar kvaliteten
            på resandet.
          </note>
          <note n="108e8e87">
            Vid den utfrågning jag tidigare nämnde passade jag också på att
            fråga Ulf Dinkelspiel, vår tidigare
          </note>
          <note n="3eaa5960">
            EU-förhandlare, om det Charlotta L Bjälkebring tidigare berörde
            i sitt anförande, dvs. hur stor del av EU:s strukturfonder som
            kan komma svensk turismnäring till del och om kulturturismen kan
            ha några medel att hämta därifrån.
          </note>
          <note n="e9be1133">
            Tyvärr kunde han inte ge något precist svar, men han ansåg det
            självklart att sturkturfonderna kan användas för insatser i en
            region som tar sikte på att öka turismen. Om det är möjligt att
            använda fondmedel för andra insatser som mer indirekt främjar
            en region är i dag ovisst, men vi får väl pröva.
          </note>
          <note n="8f0c8162">
            Jag efterlyser också större kunskap och samordning av en annan
            typ av turism. Om vi t.ex. lyckas få en mässa till Stockholm om
            åderförkalkning anser jag att det vore rimligt att samtidigt erbjuda
            möjligheter till att få besöka vår förnämliga åldringsvård, som
            den norra delen av Sverige använt sina skatteintäkter till att
            utveckla, och inte endast erbjuda att se midnattssolen. Det finns
            helt världsunika projekt i bl.a. Jämtland där de gamla själva
            är med och deltar aktivt i uppbyggnad av sina egna ålderdomshem.
            Här finns det goda möjligheter att koppla det stora med det lilla,
            och utvecklingen ligger ännu i sin linda.
          </note>
          <note n="925b222f">
            Det är just de sociala livsmönstren, naturen och kulturen som
            har den stora dragningskraften på den utländska turisten. En långsiktigt
            kvalitativ förändring av turismens villkor behöver växa fram inifrån.
            Statens uppgift är att tillgodose förutsättningarna.
          </note>
          <note n="b305940a">
            Med detta yrkar jag bifall till reservation 1 avseende mom. 1,
            reservation 3 avseende mom.5 samt reservation 7 avseende mom.16.
          </note>
          <note n="fc50a3c9">
            Anf. 65 LEO PERSSON (s)
          </note>
          <note n="bd41f6fe">
            Herr talman! Som talesman för utskottsmajoriteten kan jag med
            tillfredsställelse notera att riksdagen här i dag står nästan
            enig kring utskottsbetänkandet om en ny turistpolitik för Sverige.
            Även om utskottet har avgivit flera tillkännagivanden har dessa
            tillkommit i stor enighet i utskottsarbetet.
          </note>
          <note n="1ce7d6ec">
            Herr talman! Vi kommer här i kammaren i dag att besluta om en
            turistpolitik som det råder bred politisk enighet om och som därför
            bör ha framtiden för sig.
          </note>
          <note n="6c075963">
            Det kan förhoppningsvis bli en milstolpe i turistpolitikens historia
            i Sverige. Den ryckighet turistpolitiken kännetecknats av inte
            minst under de senaste åren har inte tjänat vare sig turismen
            eller näringens utveckling i detta land. Ändå har turismen själv
            klarat en positiv egen utveckling. Men med en klarare inriktning
            skulle resultaten blivit ännu bättre.
          </note>
          <note n="a8e6350f">
            Efter utskottsbehandlingen av turistpropositionen nr 177 och
            den utfrågning som utskottet haft med representanter för näringen
            samt olika organisationer och myndigheter anser jag att den myndighet
            för turismutvecklingen och det bolag för marknadsföring av Sverige
            i utlandet som staten nu förhoppningsvis tillsammans med näringen
            sätter i sjön den 1 juli i år skall kunna skapa de förutsättningar
            som behövs för ett långsiktigt arbete såväl för att utveckla Sverige
            som turistland här hemma som för att i utlandet marknadsföra Sverige
            som turistland.
          </note>
          <note n="4d2d3962">
            Statliga myndigheter och bolag klarar inte att lösa alla framtida
            uppgifter på turistområdet.
          </note>
          <note n="a17b0d39">
            Den nya turistmyndigheten och bolaget kan medverka till att de
            verkliga aktörerna på turismens område - och de är ju många som
            vi vet - känner stöd och stimulans i sitt arbete. Det kan gälla
            allt från turistföretagare uppe i fjällområdet eller ute i skärgården
            till de turistbyråer i kommuner och regioner från norr till söder
            som nu jobbar för högtryck inför den här sommarsäsongen och även
            planerar för en ännu längre framtid. Det kan också gälla det reseföretag
            som just nu säljer resor till ett sommarfagert Sverige.
          </note>
          <note n="746a56dd">
            De skall nu känna att staten helhjärtat stöder dem och att staten
            bryr sig om dem. Riksdag och regering skall visa att man är beredda
            att koppla på de resurser som finns hos myndigheter centralt och
            på länsstyrelserna regionalt för att hjälpa till att göra Sverige
            attraktivt som turistland.
          </note>
          <note n="4a2a9bc5">
            Både i regeringens proposition och i det utskottsbetänkande som
            i dag ligger på riksdagens bord har vi uttryckligen sagt att staten
            på olika sätt skall stödja, stimulera och backa upp de olika aktörernas
            arbete.
          </note>
          <note n="a05cd475">
            Herr talman! Jag vill påstå att detta är en ny syn på turismen
            från statens sida. Den visar att vi politiker har insett turismens
            betydelse och dess möjligheter för
          </note>
          <note n="b82bcd96">
            Sverige och att vi bryr oss om och vill vara med och stödja utvecklingen.
            Man kan säga att det är en omvänd turistpolitik mot tidigare.
            Då gällde det för regioner och turistföretagare att koppla på
            de många centrala idéer och kampanjer som var på gång.
          </note>
          <note n="fdc7ae64">
            Det är alltså en ny syn på statens medverkan i turistpolitiken.
            Den nya synen måste nu slå igenom med hjälp av den nya myndighet
            som vi i dag skall besluta om och det nya statliga bolag som skall
            svara för information och marknadsföring i utlandet. Jag vill
            alltså understryka att det är en ny politik som skall genomföras,
            vilket ställer nya krav på dessa nya organ som från den 1 juli
            skall genomföra den.
          </note>
          <note n="ffb80bdb">
            Jag vill gärna förtydliga detta här i dag och sända med ett budskap
            till de båda utredarna som skall lägga fram sina förslag om riktlinjer
            och former för den nya myndighetens och det nya bolagets verksamhet
            till regeringen den 15 juni.
          </note>
          <note n="356f4f86">
            Herr talman! Vi är eniga i utskottet om de övergripande målen
            för turistpolitiken, och därmed om den nya myndighetens och det
            nya bolagets verksamhet. Målen kan i korthet beskrivas så att
            vi bör utveckla turismen i och till Sverige så att den ger största
            möjliga positiva effekter på ekonomin och sysselsättningen, inte
            minst i glesbygden. Sverige skall ha en hög attraktionskraft som
            turistland och en långsiktigt konkurrenskraftig turistnäring.
            Kultur- och naturupplevelser även för våra egna invånare i Sverige
            skall främjas. Därmed ges fritiden ett rikare innehåll. Här ingår
            även vårdandet av allemansrätten och de frågor som hör till detta.
          </note>
          <note n="a1b30374">
            Herr talman! Utskottet ger regeringen till känna att utskottet
            anser att turistpolitikens mål bör vara vidare än vad regeringen
            har angett i propositionen. Det gäller framför allt den sista
            punkten som jag nämnde.
          </note>
          <note n="14888efd">
            Utskottet anser alltså att politiken bör omfatta även förutsättningarna
            för den enskilde att resa och få ett meningsfullt innehåll i resandet,
            bl.a. genom kulturoch naturupplevelser och olika rekreationsaktiviteter.
          </note>
          <note n="d8b0e81c">
            Utskottet framhåller också vikten av att den samhälleliga verksamheten
            inom turist- och rekreationsområdet inte enbart utnyttjas av några
            få utan kommer de flesta till del.
          </note>
          <note n="6e4101ce">
            Det andra tillkännagivandet gäller utskottets mening att den
            nya myndighetens styrelse inte bör bli så stor som regeringen
            föreslagit. Den bör begränsas i omfång för att bli handlingskraftig.
          </note>
          <note n="8836a2a4">
            Det finns också motioner, bl.a. från Vänsterpartiet, om att man
            bör slå ihop myndigheten och bolaget för att på så sätt effektivisera
            verksamheten och minska byråkratin. Utskottet har dock inte stannat
            för en sådan lösning. Däremot är det ett viktigt påpekande som
            Västerpartiet gör om att dessa båda organisationer måste samverka
            och arbeta utifrån en gemensam grundsyn på turistfrågorna. Därför
            är det angeläget att de båda utredarna som regeringen nyligen
            utsett för myndigheten respektive bolaget finner lösningar på
            hur detta skall gå till.
          </note>
          <note n="ecfb5f03">
            Herr talman! Utskottet påpekar vidare för regeringen den stora
            tillgång för turismens utveckling i landet som de ideella organisationerna
            utgör. Det gäller t.ex. Svenska turistföreningen, Sportfiskarna,
          </note>
          <note n="c0831ad1">
            Friluftsfrämjandet, Skidsäkerhetsrådet, hela idrottsrörelsen
            och hembygdsrörelsen. Deras inneboende kraft bör tas till vara
            vid utvecklingen och marknadsföringen av Sverige som turistland.
          </note>
          <note n="488116e8">
            I övrigt tillstyrker utskottet propositionens innehåll och avstyrker
            de motioner som inte kunnat tillgodoses vid utskottsbehandlingen
            samt framförda reservationer.
          </note>
          <note n="752a2a4c">
            Till Kjell Ericsson vill jag tillägga att det är helt klart att
            turismen är en småföretagarverksamhet. Det är viktigt att småföretagarpolitiken
            och regionalpolitiken fungerar fullt ut på det här området. Jag
            håller dessutom med Kjell Ericsson om att vår nya turistpolitik
            nu möjliggör det som han tar upp.
          </note>
          <note n="b3d353a9">
            När det gäller er reservation om att anslå ytterligare 12 miljoner
            vill jag säga att vi inte har dessa pengar just nu, och vi kan
            därför inte ge dem till den här verksamheten för det här budgetåret.
            Vi får utvärdera och se hur stora statens insatser skall behöva
            vara i framtiden.
          </note>
          <note n="71f79441">
            Till Eva Larsson vill jag säga att det ligger på den nya myndigheten
            att initiera och aktivera till att det tas tag i frågorna kring
            miljöturism. Den nya myndigheten har som sin huvuduppgift att
            samarbeta med olika organisationer typ Glesbygdsverket och landets
            turisthögskolor.
          </note>
          <note n="b11bffc9">
            Herr talman! Med detta vill jag avslutningsvis framföra en förhoppning
            om att de utredare som regeringen nu utsett skall lyckas skapa
            de närmare riktlinjerna för den nya organisationen som vi beslutar
            om i dag. Det skall vara riktlinjer som tar hänsyn till utskottets
            och riksdagens tillkännagivanden. Dessa redovisas tydligt i betänkandet
            KrU28. Jag yrkar härmed bifall till hemställan i betänkandet.
          </note>
          <note n="87be69d3">
            I detta anförande instämde Carl-Johan Wilson
          </note>
          <note n="6b99e546">
            (fp).
          </note>
          <note n="1e02ec2e">
            Anf. 66 STIG BERTILSSON (m)
          </note>
          <note n="1b02e5dc">
            Herr talman! När Sverige fick en borgerlig regering 1991 fick
            vi också en mycket tydlig förändring av den politik som hade förts
            i syfte att främja turismen i vårt land. På förslag av regeringen
            beslutade då riksdagen att förändra de politiska insatser på turistområdet.
            Man lade tyngdpunkten på att påverka
          </note>
          <note n="88a08fb0">
            Sverigebilden utomlands och att sprida utlandsinriktad information
            om Sverige.
          </note>
          <note n="681b2a9d">
            För detta ändamål, och efter diverse turer, bildades Styrelsen
            för Sverigebilden. Den fick ansvar för att besluta i frågor om
            de statliga insatserna för turism.
          </note>
          <note n="26165591">
            Jag tror att man i dag vågar säga att den politik som inleddes
            under de borgerliga åren har varit framgångsrik när man mäter
            resultatet och ser att vi har fått ett kraftigt ökat intresse
            för Sverige i de länder dit de turistpolitiska insatserna har
            prioriterats.
          </note>
          <note n="2745d8c3">
            När den nya näringsministern aviserade en proposition om en ny
            turistpolitik ställde vi oss naturligtvis frågande inför detta
            och undrade vilka förändringar som skulle komma. Det visade sig
            att propositionen, som har legat till grund för det som nu har
            blivit utskottets betänkande, var en till mycket stora delar acceptabel
            fortsättning på det som lagts fast under tidigare år.
          </note>
          <note n="8fef6c4e">
            Detta, liksom arbetet i utskottet, är anledningen till att det
            inte finns någon moderat reservation till betänkandet. Detta har
            i stället tillkommit i dialog med riksdagens samtliga partier
            och också, vill jag understryka, med näringen.
          </note>
          <note n="3ff64cd6">
            Det centrala har varit de organisatoriska frågorna.
          </note>
          <note n="6bcae064">
            Vi moderater hade ett motionsyrkande som gick ut på att Styrelsen
            för Sverigebilden skulle behållas och att man inte skulle inrätta
            någon ny myndighet. Vi har ändå inte sett någon anledning att
            reservera oss på den här punkten, eftersom den nya myndighetens
            uppgifter till mycket stor del sammanfaller med Styrelsen för
            Sverigebildens uppgifter och också i hög grad med de motionsyrkanden
            som vi har gjort, dels under den allmänna motionstiden, dels i
            anslutning till arbetet med betänkandet.
          </note>
          <note n="a6d0c40d">
            Det är klart att den nya myndigheten skall ha ansvaret för statens
            insatser på det turistiska området, inte minst de policyinriktade,
            och dessutom ansvar för hur vi hanterar de turistiska frågorna
            - en samordning mellan stat, regionala organ, kommun, näring osv.
          </note>
          <note n="8b60b0f7">
            Sedan har utskottet också beslutat att vi skall ha ett bolag
            för marknadsföring utomlands av Sverige som turistland. Detta
            följer mycket väl den linje som tidigare har dragits upp och som
            Next Stop Sweden blev själva exponenten för, nämligen att vi i
            första hand skall arbeta utomlands med de turistinriktade insatserna.
          </note>
          <note n="448120f4">
            Av den anledningen kan också jag, herr talman, yrka bifall till
            hemställan i detta betänkande.
          </note>
          <note n="4a6339ec">
            Jag vill gärna säga att jag ser mycket goda möjligheter för den
            nya turistpolitik som nu läggs fast att få en fortsatt kontinuitet,
            bl.a. för att den i allra högsta grad har sin bakgrund i den politik
            som har förts under senare år. Jag vill starkt understryka att
            den ryckighet som Leo Persson tyckte sig se inte på något sätt
            kommit till uttryck under arbetet, eftersom den nuvarande organisationen
            i hög grad ligger till grund för den fortsatta.
          </note>
          <note n="4de1e078">
            Ewa Larsson har uppfattningen att Sveriges turisråd återinrättas.
            Men jag tror inte att det är så svårt att se att det är utomordenligt
            stora skillnader mellan de uppgifter som Sveriges turistråd hade
            och de uppgifter som den nya, ännu icke namngivna myndigheten
            har.
          </note>
          <note n="f80f5a64">
            Den nya synen på turismen från statens sida, som
          </note>
          <note n="61fb82cc">
            Leo Persson uttrycker det, har funnits grundlagd sedan tidigare.
            Det är därför jag yrkar bifall till hemställan i betänkandet.
          </note>
          <note n="42c109ef">
            Anf. 67 LEO PERSSON (s) replik
          </note>
          <note n="6ef956ac">
            Herr talman! Jag skulle vilja fråga Stig Bertilsson om jag hörde
            rätt eller inte. Han sade att det var regeringens förslag att
            göra en ny översyn av turistpolitiken. Det var egentligen ett
            utskottsinitiativ för att få fart på arbetet, om jag minns rätt.
          </note>
          <note n="d004f2d8">
            För övrigt är det bra att vi har det riktiga stöd som vi ser
            i kammaren i dag - alla partier ställer i princip upp på detta
            - när vi nu skall genomföra denna nya syn på turistpolitiken.
            Jag hoppas att det skall bära frukt i framtiden.
          </note>
          <note n="47edcc74">
            Anf. 68 STIG BERTILSSON (m) replik
          </note>
          <note n="b08501b4">
            Herr talman! I samband med att den förra regeringen och riksdagen
            ändrade de turistpolitiska insatserna var det att antal turer
            fram och tillbaka. Jag kan inte nu påminna mig vad som ledde till
            att Styrelsen för Sverigebilden bildades, men jag är helt klar
            över att grundtanken att avskaffa den gamla organisationen och
            etablera en ny, inriktad framför allt på insatser utomlands, föddes
            i det dåvarande kanslihuset.
          </note>
          <note n="b5339bf3">
            Jag tycker också att det är mycket tillfredsställande, herr talman,
            att det finns en betydande samsyn i de här frågorna. Jag tror
            att den som läser detta betänkande inte har svårt att följa linjen
            från tidigare, och jag tycker inte att Leo Persson skall behöva
            känna sig förnärmad eller bekymrad på något sätt för att vi faktiskt
            har denna samsyn. Det är ju den som gör att den nuvarande oppositionen
            ställer upp på den fortsatta linje som har dragits upp av det
            nuvarande Näringsdepartementet.
          </note>
          <note n="d37d8b0b">
            Anf. 69 ROLF GUNNARSSON (m)
          </note>
          <note n="f25a74c4">
            Herr talman! Ett ärende som handlar om turismen och turister
            kan lätt förknippas med tankar på enklare fritidssysselsättning,
            några sommarveckor eller kanske en skidvecka. Men turismen - det
            vet vi alla här -
          </note>
          <note n="3459bc28">
            är mer än så för Sverige, och definitivt för det landskap jag
            och Leo Persson kommer ifrån: Dalarna.
          </note>
          <note n="8764a37f">
            Turismen är en av länets framtidsgrenar, en näringsgren som man
            t.o.m. i dessa svåra tider kan se en ljusning i och kring.
          </note>
          <note n="58501a51">
            Därför är det viktigt att allt fagert tal från alla, särskilt
            i valtider, uppfylls. Jag tänker på fagra tal om hur viktiga småföretagen
            är, hur viktigt det är att småföretag och familjeföretag får en
            bra grund att verka och stå på.
          </note>
          <note n="2256b341">
            Turismen utgörs - kanske mer än någon annan gren - av en rad
            privata småföretag, familjeföretag som satsar allt för att klara
            sig, både tid och pengar.
          </note>
          <note n="14426436">
            Och just den typen av satsningar ger också stora inkomster till
            andra näringsgrenar på respektive ort och i respektive bygd.
          </note>
          <note n="e778a7bc">
            Vi som i mars besökte den stora resemässan TUR
          </note>
          <note n="73bffc56">
            -95 i Göteborg vet att dragkampen om turisterna ständigt ökar.
            Nya länder dyker upp, länder som jagar turister och dollar. I
            många länder är kostnaderna för att leva och bo sådana att vi
            inte kan konkurrera med dem. Med den konkurrensen i tankarna gäller
            det att vi ger företagen här i landet en rimlig chans att klara
            sig.
          </note>
          <note n="fa8f5a78">
            Herr talman! Jag kommer alltså från Dalarna. Det är ett landskap
            som, om vi skall tala i de termerna, ligger på en delad andraplats
            då det gäller turismen i
          </note>
          <note n="7692b6bd">
            Sverige. 10 % av turisterna i Sverige väljer just Dalarna. Bara
            Stockholm är större, och i viss mån Göteborgs och Bohus län, som
            lär ha samma omsättning i kronor som Dalarna. Därför är turismen
            en oerhört viktig näringsgren för oss i Dalarna.
          </note>
          <note n="0381f934">
            Ett orosmoln över turismen är att landstingen i många län - mitt
            län inget undantag - vill vara med och klåfingrigt, och i många
            fall okunnigt, styra turismen. Man kan t.o.m. se dragkamper mellan
            landsting och länsstyrelser om vem som skall utgöra något slags
            övermyndighet för turismen. Det här är olyckligt. Det för knappast
            turismen framåt, utan skapar förvirring och frågetecken.
          </note>
          <note n="85a2d8b9">
            Alla vet ju också att de flesta landsting har stora svårigheter
            att klara av sjukvårdsfrågorna och genast borde ta sina fingrar
            från turistfrågorna. Tyvärr gör de inte det, utan man kan se ett
            ökat intresse.
          </note>
          <note n="672c128f">
            Turismen har en viktig roll inom regionalpolitiken. Här konstlar
            man inte fram arbetstillfällen; här finns och skapas arbetstillfällena
            i verkligheten.
          </note>
          <note n="015ad59b">
            Alla som har varit i Malungs kommun, till Sälenfjällen, eller
            i Leo Perssons hemkommun Älvdalen, med det vackra Idre och den
            välskötta fjällanläggningen där - kan ni tänka er vad dessa kommuner
            vore utan turister och turismen?
          </note>
          <note n="a1431530">
            Här har framstående personer i ett tidigt skede och i konkurrens
            bl.a. med dåtidens framgångsrika Åre, varit ute och framsynt exploaterat
            områden som är mycket väl lämpade för turister och för god rekreation.
          </note>
          <note n="ca6bcd2f">
            Det är dock, som vi moderater skriver i vår motion, viktigt att
            staten går in med de rätta åtgärderna i turistfrågorna. Personligen
            tror jag, liksom flera andra sagt här i talarstolen, att satsningen
            bör ske på så sätt att de statliga satsningarna inriktas på att
            få turisterna hit till Sverige. Sedan står de många företagen
            beredda att serva och sköta om turisterna.
          </note>
          <note n="866fb554">
            Jag har inget annat yrkande än det som utskottet har. Precis
            som vi säger i vårt särskilda yttrande tillgodoses det mesta i
            betänkandet.
          </note>
          <note n="7f83140c">
            Men klart är således att i dagens läge, då vi behöver förstärka
            vår ekonomi, är turismen viktig även om den självklart inte löser
            Sveriges ekonomiska problem.
          </note>
          <note n="154e4b88">
            En rejäl satsning på utlandet kan alltså ge vad jag vill kalla
            vinster ute i de olika länen, allt beroende på hur länens företagare
            orkar satsa - och dessutom lyckas med sina satsningar. Alla kanske
            inte har samma goda förutsättningar som Sälen och Idre, som jag
            tog som exempel.
          </note>
          <note n="11afc25f">
            Det finns i dag perioder med lågt kapacitetsutnyttjande av våra
            fina turistanläggningar. En särskild satsning borde göras här.
            Detta skulle kunna ge dem som har säsongsanställningar i dag åretruntanställningar.
            Följden blir alltså mera skatteintäkter till kommuner och landsting
            och ökad omsättning i näraliggande näringsgrenar.
          </note>
          <note n="3b967fc7">
            För att än en gång stanna upp i mitt hemlandskap och hemlän kan
            jag berätta att man där med länsstyrelsens hjälp har gjort någonting
            som länsstyrelsen passar utmärkt för, nämligen en utredning med
            sikte på år 2000. Dit är det visserligen bara några år, men det
            är bra att det finns en plan. Och det talas om att det är av största
            vikt att aktörerna på turistmarknaden får hjälp med just marknadsföringen.
            Det är där statens roll finns.
          </note>
          <note n="ca8077c1">
            En viktig bit är också samverkan. Den delen har varit försummad
            länge. Men nu går man åt rätt håll, och de flesta inser behovet
            av att det sker samlade grepp från olika områden i landet. Alltför
            många skräckexempel har man upplevt där turistorganisationer -
            i princip i samma by och bygd - nästan konkurrerat ihjäl varandra.
          </note>
          <note n="0178764e">
            Jag har också uppfattningen att kommunerna oftast - jag säger
            oftast - är mindre lämpade att sköta turistfrågorna. I en kommunal
            byråkrati, ofta med långa och besvärliga beslutsvägar, passar
            inte dagens turism. Den kanske passade tidigare, då broschyrutdelning
            var den stora punkten.
          </note>
          <note n="17fce4e7">
            Herr talman! Jag har bara velat lyfta fram det viktiga i just
            turistfrågorna. Det är större frågor än vad man kan tro, särskilt
            i län och landskap som exempelvis det landskap som jag kommer
            från.
          </note>
          <note n="1dc4bac9">
            Jag vet att den inventering som gjorts visar att turismen bara
            i vårt landskap tillför 5,2 miljarder. Det är den senaste siffran
            jag har sett.
          </note>
          <note n="b181b87a">
            Med dessa siffror tycker jag att man har påvisat att turismen
            är en större och viktigare fråga än många frågor vi tar upp här
            i kammaren. 5 500 årsverken inom turistnäringen i Dalarna säger
            sitt. Det är 6 % av den totala sysselsättningen i länet.
          </note>
          <note n="f0a62481">
            Därför är det viktigt - jag nämner det ännu en gång - att de
            företag, oftast familjeföretag och småföretag, som det handlar
            om i dessa turistsammanhang får och ges rimliga villkor att kunna
            arbeta och verka.
          </note>
          <note n="47feade3">
            Om alla politiker lever upp till vad de lovade i valrörelsen,
            dvs. att det var och är viktigt med småföretag, och om man ser
            småföretagen som en chans till tillväxt och skapandet av nya jobb
            kommer det att gå bra för turismen, och det kan komma en hel del
            nya arbeten inom den näringen - som rätt skött ser ut att vara
            en framtidsnäring i stora delar av vårt land.
          </note>
          <note n="635eac5e">
            Överläggningen var härmed avslutad.
          </note>
          <note n="97f55079">
            Beslut
          </note>
          <note n="37d98015">
            KU43 EU:s institutioner m.m.
          </note>
          <note n="2a0dc9bf">
            Mom. 2 (EU:s institutionella uppbyggnad och utveckling)
          </note>
          <note n="5200d7e1">
            1. utskottet
          </note>
          <note n="24906706">
            2. res. 1 (fp).
          </note>
          <note n="8eff6ed7">
            3. res. 2 (v, mp).
          </note>
          <note n="1ceb7b22">
            Förberedande votering:
          </note>
          <note n="4b459b3e">
            40 röster för res. 2
          </note>
          <note n="087f5850">
            23 röster för res. 1
          </note>
          <note n="76838577">
            237 avstod
          </note>
          <note n="037bbcde">
            49 frånvarande
          </note>
          <note n="2f9950d0">
            Kammaren biträdde res.2.
          </note>
          <note n="c71b7d06">
            Huvudvotering:
          </note>
          <note n="e95c7b64">
            249 röster för utskottet
          </note>
          <note n="5df86c80">
            32 röster för res. 2
          </note>
          <note n="4a8f4788">
            21 avstod
          </note>
          <note n="06efe140">
            47 frånvarande
          </note>
          <note n="bf0c996e">
            Kammaren biföll utskottets hemställan.
          </note>
          <note n="3d917b9d">
            Partivis fördelning av rösterna:
          </note>
          <note n="aa61feb4">
            För utskottet: 145 s, 72 m, 21 c, 11 kds
          </note>
          <note n="c55c276a">
            För res. 2: 18 v, 14 mp
          </note>
          <note n="6806545c">
            Avstod: 21 fp
          </note>
          <note n="4b964c45">
            Frånvarande: 16 s, 8 m, 6 c, 5 fp, 4 v, 4 mp, 4 kds
          </note>
          <note n="e9123827">
            Övriga moment
          </note>
          <note n="bf0c996e">
            Kammaren biföll utskottets hemställan.
          </note>
          <note n="728327d4">
            KU36 Anslag till Europainformation m.m.
          </note>
          <note n="bf0c996e">
            Kammaren biföll utskottets hemställan.
          </note>
          <note n="3ef13c6d">
            FiU25 Godkännande av ett beslut av EU-rådet angående gemenskapens
            egna medel
          </note>
          <note n="6451507e">
            (prop. 1994/95:210)
          </note>
          <note n="bf0c996e">
            Kammaren biföll utskottets hemställan.
          </note>
          <note n="da3df765">
            NU21 Sveriges anslutning till Europeiska atomenergigemenskapen,
            m.m.
          </note>
          <note n="ff29bbe3">
            Mom. 1 (avveckling av Euratom)
          </note>
          <note n="5200d7e1">
            1. utskottet
          </note>
          <note n="9ddeb767">
            2. res. 1 (c, v, mp).
          </note>
          <note n="4049d208">
            Votering:
          </note>
          <note n="e95c7b64">
            249 röster för utskottet
          </note>
          <note n="7adc1cc2">
            54 röster för res. 1
          </note>
          <note n="9952c683">
            46 frånvarande
          </note>
          <note n="bf0c996e">
            Kammaren biföll utskottets hemställan.
          </note>
          <note n="d51911b1">
            Partivis fördelning av rösterna
          </note>
          <note n="97f93a65">
            För utskottet: 145 s, 72 m, 21 fp, 11 kds
          </note>
          <note n="e49a1816">
            För res. 1: 22 c, 18 v, 14 mp
          </note>
          <note n="f570917f">
            Frånvarande: 16 s, 8 m, 5 c, 5 fp, 4 v, 4 mp, 4 kds
          </note>
          <note n="9c6323b0">
            Mom. 3 (EU:s fond för kärnkraftsutveckling)
          </note>
          <note n="5200d7e1">
            1. utskottet
          </note>
          <note n="4b10e8fa">
            2. res. 3 (mp).
          </note>
          <note n="4049d208">
            Votering:
          </note>
          <note n="8ded35b8">
            287 röster för utskottet
          </note>
          <note n="5c4c922a">
            14 röster för res. 3
          </note>
          <note n="d33082e6">
            1 avstod
          </note>
          <note n="06efe140">
            47 frånvarande
          </note>
          <note n="bf0c996e">
            Kammaren biföll utskottets hemställan.
          </note>
          <note n="3d917b9d">
            Partivis fördelning av rösterna:
          </note>
          <note n="cd62efb6">
            För utskottet: 145 s, 71 m, 22 c, 21 fp, 17 v, 11
          </note>
          <note n="43f259e7">
            kds
          </note>
          <note n="f942681a">
            För res. 3: 14 mp
          </note>
          <note n="b55828dd">
            Avstod: 1 v
          </note>
          <note n="1ed68a5c">
            Frånvarande: 16 s, 9 m, 5 c, 5 fp, 4 v, 4 mp, 4 kds
          </note>
          <note n="b14c0206">
            Mom. 5 (förvaring och mellanlagring av utländskt använt kärnbränsle
            och kärnavfall)
          </note>
          <note n="5200d7e1">
            1. utskottet
          </note>
          <note n="0edfaabf">
            2. res. 4 (mp).
          </note>
          <note n="4049d208">
            Votering:
          </note>
          <note n="fcf5d37c">
            289 röster för utskottet
          </note>
          <note n="ba348c28">
            14 röster för res. 4
          </note>
          <note n="9952c683">
            46 frånvarande
          </note>
          <note n="bf0c996e">
            Kammaren biföll utskottets hemställan.
          </note>
          <note n="3d917b9d">
            Partivis fördelning av rösterna:
          </note>
          <note n="4e1ad5cb">
            För utskottet: 145 s, 72 m, 22 c, 21 fp, 18 v, 11
          </note>
          <note n="43f259e7">
            kds
          </note>
          <note n="3801fa84">
            För res. 4: 14 mp
          </note>
          <note n="f570917f">
            Frånvarande: 16 s, 8 m, 5 c, 5 fp, 4 v, 4 mp, 4 kds
          </note>
          <note n="ccd8b847">
            Mom. 6 (försörjning med kärnbränsle)
          </note>
          <note n="5200d7e1">
            1. utskottet
          </note>
          <note n="bcca858d">
            2. res. 5 (m).
          </note>
          <note n="4049d208">
            Votering:
          </note>
          <note n="9d74da65">
            231 röster för utskottet
          </note>
          <note n="c096f6df">
            72 röster för res. 5
          </note>
          <note n="9952c683">
            46 frånvarande
          </note>
          <note n="bf0c996e">
            Kammaren biföll utskottets hemställan.
          </note>
          <note n="3d917b9d">
            Partivis fördelning av rösterna:
          </note>
          <note n="ce09899b">
            För utskottet: 145 s, 22 c, 21 fp, 18 v, 14 mp, 11
          </note>
          <note n="43f259e7">
            kds
          </note>
          <note n="11f45316">
            För res. 5: 72 m
          </note>
          <note n="f570917f">
            Frånvarande: 16 s, 8 m, 5 c, 5 fp, 4 v, 4 mp, 4 kds
          </note>
          <note n="b5803a3f">
            Mom. 8 och 9 (kravreglerna i kärntekniklagen m.m.)
          </note>
          <note n="5200d7e1">
            1. utskottet
          </note>
          <note n="6c92cdb0">
            2. res. 6 och 7 (mp).
          </note>
          <note n="4049d208">
            Votering:
          </note>
          <note n="0d0f81c9">
            288 röster för utskottet
          </note>
          <note n="a635210e">
            14 röster för res. 6 och 7
          </note>
          <note n="06efe140">
            47 frånvarande
          </note>
          <note n="bf0c996e">
            Kammaren biföll utskottets hemställan.
          </note>
          <note n="3d917b9d">
            Partivis fördelning av rösterna:
          </note>
          <note n="8de51b45">
            För utskottet: 144 s, 72 m, 22 c, 21 fp, 18 v, 11
          </note>
          <note n="43f259e7">
            kds
          </note>
          <note n="5b562974">
            För res. 6 och 7: 14 mp
          </note>
          <note n="5e03bada">
            Frånvarande: 17 s, 8 m, 5 c, 5 fp, 4 v, 4 mp, 4 kds
          </note>
          <note n="3cfc0394">
            Mom. 10 (uranimport m.m.)
          </note>
          <note n="5200d7e1">
            1. utskottet
          </note>
          <note n="82592eb7">
            2. res. 8 (c, v, kds).
          </note>
          <note n="b1249d2a">
            3. res. 9 (mp).
          </note>
          <note n="1ceb7b22">
            Förberedande votering:
          </note>
          <note n="122b7ebe">
            53 röster för res. 8
          </note>
          <note n="78077d11">
            14 röster för res. 9
          </note>
          <note n="8e3b7e39">
            234 avstod
          </note>
          <note n="eb87729b">
            48 frånvarande
          </note>
          <note n="e016ac44">
            Kammaren biträdde res. 8.
          </note>
          <note n="c71b7d06">
            Huvudvotering:
          </note>
          <note n="e820f505">
            237 röster för utskottet
          </note>
          <note n="799de633">
            65 röster för res. 8
          </note>
          <note n="06efe140">
            47 frånvarande
          </note>
          <note n="bf0c996e">
            Kammaren biföll utskottets hemställan.
          </note>
          <note n="3d917b9d">
            Partivis fördelning av rösterna:
          </note>
          <note n="f9b1ea43">
            För utskottet: 145 s, 71 m, 21 fp
          </note>
          <note n="86f62445">
            För res. 8: 22 c, 18 v, 14 mp, 11 kds
          </note>
          <note n="1ed68a5c">
            Frånvarande: 16 s, 9 m, 5 c, 5 fp, 4 v, 4 mp, 4 kds
          </note>
          <note n="e9123827">
            Övriga moment
          </note>
          <note n="bf0c996e">
            Kammaren biföll utskottets hemställan.
          </note>
          <note n="4e9ef73a">
            NU24 Genomförande av EG:s tredje skade- respektive livförsäkringsdirektiv
          </note>
          <note n="7d5441f9">
            Mom. 4 (femprocentsregeln)
          </note>
          <note n="5200d7e1">
            1. utskottet
          </note>
          <note n="82837261">
            2. res. 4 (m, c, kds).
          </note>
          <note n="4049d208">
            Votering:
          </note>
          <note n="7435497a">
            179 röster för utskottet
          </note>
          <note n="e14e103b">
            125 röster för res. 4
          </note>
          <note n="29462914">
            45 frånvarande
          </note>
          <note n="bf0c996e">
            Kammaren biföll utskottets hemställan.
          </note>
          <note n="3d917b9d">
            Partivis fördelning av rösterna:
          </note>
          <note n="81e7d4a4">
            För utskottet: 146 s, 1 fp, 18 v, 14 mp
          </note>
          <note n="1015376e">
            För res. 4: 2 m, 22 c, 20 fp, 11 kds
          </note>
          <note n="1b137bdf">
            Frånvarande: 15 s, 8 m, 5 c, 5 fp, 4 v, 4 mp, 4 kds
          </note>
          <note n="8e74c499">
            Mom. 6 (en europeisk försäkringsombudsman)
          </note>
          <note n="5200d7e1">
            1. utskottet
          </note>
          <note n="a18928c8">
            2. res. 5 (v).
          </note>
          <note n="4049d208">
            Votering:
          </note>
          <note n="c3cfff33">
            272 röster för utskottet
          </note>
          <note n="991791a7">
            32 röster för res. 5
          </note>
          <note n="29462914">
            45 frånvarande
          </note>
          <note n="bf0c996e">
            Kammaren biföll utskottets hemställan.
          </note>
          <note n="3d917b9d">
            Partivis fördelning av rösterna:
          </note>
          <note n="d388f860">
            För utskottet: 146 s, 72 m, 22 c, 21 fp, 11 kds
          </note>
          <note n="cab56cee">
            För res. 5: 18 v, 14 mp
          </note>
          <note n="1b137bdf">
            Frånvarande: 15 s, 8 m, 5 c, 5 fp, 4 v, 4 mp, 4 kds
          </note>
          <note n="e9123827">
            Övriga moment
          </note>
          <note n="bf0c996e">
            Kammaren biföll utskottets hemställan.
          </note>
          <note n="e71608ae">
            NU25 Beredskapslagring av olja och kol
          </note>
          <note n="bf0c996e">
            Kammaren biföll utskottets hemställan.
          </note>
          <note n="5e510970">
            NU26 Komplettering av normgivningsbemyndigandena i kapitaltäckningslagen
            m.m.
          </note>
          <note n="bf0c996e">
            Kammaren biföll utskottets hemställan.
          </note>
          <note n="654b7528">
            KrU28 Turistpolitik
          </note>
          <note n="66bd40bd">
            Mom. 1 (kulturturism)
          </note>
          <note n="5200d7e1">
            1. utskottet
          </note>
          <note n="f7cb1a89">
            2. res, 1 (mp)
          </note>
          <note n="5cf1bd56">
            Mom. 5 (inrättande av en myndighet för turistfrämjande)
          </note>
          <note n="5200d7e1">
            1. utskottet
          </note>
          <note n="4b10e8fa">
            2. res. 3 (mp).
          </note>
          <note n="4049d208">
            Votering:
          </note>
          <note n="5739088d">
            273 röster för utskottet
          </note>
          <note n="5c4c922a">
            14 röster för res. 3
          </note>
          <note n="8a8a765f">
            15 avstod
          </note>
          <note n="06efe140">
            47 frånvarande
          </note>
          <note n="bf0c996e">
            Kammaren biföll utskottets hemställan.
          </note>
          <note n="3d917b9d">
            Partivis fördelning av rösterna:
          </note>
          <note n="dd96ce90">
            För utskottet: 146 s, 70 m, 22 c, 21 fp, 3 v, 11 kds
          </note>
          <note n="f942681a">
            För res. 3: 14 mp
          </note>
          <note n="fe68f3f4">
            Avstod: 15 v
          </note>
          <note n="dccba57f">
            Frånvarande: 15 s, 10 m, 5 c, 5 fp, 4 v, 4 mp, 4
          </note>
          <note n="43f259e7">
            kds
          </note>
          <note n="a13d1f6b">
            Mom. 16 (medelsanvisningen till Turistfrämjande)
          </note>
          <note n="5200d7e1">
            1. utskottet
          </note>
          <note n="dd928770">
            2. res. 5 (c).
          </note>
          <note n="4049d208">
            Votering:
          </note>
          <note n="0396d790">
            264 röster för utskottet
          </note>
          <note n="39f121ba">
            22 röster för res. 5
          </note>
          <note n="42827d79">
            18 avstod
          </note>
          <note n="29462914">
            45 frånvarande
          </note>
          <note n="bf0c996e">
            Kammaren biföll utskottets hemställan.
          </note>
          <note n="3d917b9d">
            Partivis fördelning av rösterna:
          </note>
          <note n="c069df66">
            För utskottet: 146 s, 72 m, 21 fp, 1 v, 13 mp, 11
          </note>
          <note n="43f259e7">
            kds
          </note>
          <note n="569d01ca">
            För res. 5: 22 c
          </note>
          <note n="a22eba05">
            Avstod: 17 v, 1 mp
          </note>
          <note n="1b137bdf">
            Frånvarande: 15 s, 8 m, 5 c, 5 fp, 4 v, 4 mp, 4 kds
          </note>
          <note n="e9123827">
            Övriga moment
          </note>
          <note n="bf0c996e">
            Kammaren biföll utskottets hemställan.
          </note>
          <note n="7e09a16f">
            12 § Beslut rörande utskottsbetänkanden som slutdebatterats den
            2 juni
          </note>
          <note n="d2c44d09">
            BoU21 Investeringsbidrag för bostäder samt ett program för miljöinvesteringar
          </note>
          <note n="c31c0337">
            Mom. 1 (miljöinvesteringsprogrammet)
          </note>
          <note n="5200d7e1">
            1. utskottet
          </note>
          <note n="fc1c81d1">
            2. res. 1 (m).
          </note>
          <note n="01e5e03c">
            3. res. 2 (fp).
          </note>
          <note n="1ceb7b22">
            Förberedande votering:
          </note>
          <note n="99b547c4">
            74 röster för res. 1
          </note>
          <note n="e8ba382c">
            21 röster för res. 2
          </note>
          <note n="2b3949b0">
            208 avstod
          </note>
          <note n="9952c683">
            46 frånvarande
          </note>
          <note n="56e00e01">
            Kammaren biträdde res. 1.
          </note>
          <note n="5058f14a">
            Huvudotering:
          </note>
          <note n="a9df3934">
            210 röster för utskottet
          </note>
          <note n="064388fb">
            72 röster för res. 1
          </note>
          <note n="84792d4d">
            22 avstod
          </note>
          <note n="29462914">
            45 frånvarande
          </note>
          <note n="bf0c996e">
            Kammaren biföll utskottets hemställan.
          </note>
          <note n="3d917b9d">
            Partivis fördelning av rösterna:
          </note>
          <note n="5f7f6e65">
            För utskottet: 146 s, 22 c, 18 v, 14 mp, 10 kds
          </note>
          <note n="ab986024">
            För res. 1: 72 m
          </note>
          <note n="23a759bb">
            Avstod: 21 fp, 1 kds
          </note>
          <note n="1b137bdf">
            Frånvarande: 15 s, 8 m, 5 c, 5 fp, 4 v, 4 mp, 4 kds
          </note>
          <note n="01b54158">
            Mom. 2 (en utvidgning av miljöinvesteringsprogrammet)
          </note>
          <note n="5200d7e1">
            1. utskottet
          </note>
          <note n="84db489b">
            2. res. 4 (v).
          </note>
          <note n="f4a8b4f0">
            Motiveringen.
          </note>
          <note n="4049d208">
            Votering:
          </note>
          <note n="35d82fd5">
            266 röster för utskottet
          </note>
          <note n="c16315ef">
            18 röster för res. 4
          </note>
          <note n="4a8f4788">
            21 avstod
          </note>
          <note n="a4ba8c95">
            44 frånvarande
          </note>
          <note n="bf0c996e">
            Kammaren biföll utskottets hemställan.
          </note>
          <note n="3d917b9d">
            Partivis fördelning av rösterna:
          </note>
          <note n="499555ab">
            För utskottet: 146 s, 51 m, 22 c, 22 fp, 14 mp, 11
          </note>
          <note n="43f259e7">
            kds
          </note>
          <note n="fb05d061">
            För res. 4: 18 v
          </note>
          <note n="f69bb899">
            Avstod: 21 m
          </note>
          <note n="c9f898b0">
            Frånvarande: 15 s, 8 m, 5 c, 4 fp, 4 v, 4 mp, 4 kds
          </note>
          <note n="81635c2f">
            Mom. 3 (investeringsbidrag för nyproduktion av bostäder)
          </note>
          <note n="5200d7e1">
            1. utskottet
          </note>
          <note n="80be284a">
            2. res. 5 (m, fp, mp, kds).
          </note>
          <note n="9ce5a538">
            3. res. 6 (v).
          </note>
          <note n="1ceb7b22">
            Förberedande votering:
          </note>
          <note n="24cdabba">
            123 röster för res. 5
          </note>
          <note n="ca9e9dcb">
            17 röster för res. 6
          </note>
          <note n="259c1000">
            165 avstod
          </note>
          <note n="a4ba8c95">
            44 frånvarande
          </note>
          <note n="04b655ba">
            Kammaren biträdde res. 5.
          </note>
          <note n="c71b7d06">
            Huvudvotering:
          </note>
          <note n="5157824c">
            170 röster för utskottet
          </note>
          <note n="d298172b">
            118 röster för res. 5
          </note>
          <note n="54e0486a">
            17 avstod
          </note>
          <note n="a4ba8c95">
            44 frånvarande
          </note>
          <note n="bf0c996e">
            Kammaren biföll utskottets hemställan.
          </note>
          <note n="3d917b9d">
            Partivis fördelning av rösterna:
          </note>
          <note n="4919e64c">
            För utskottet: 146 s, 22 c, 1 fp, 1 kds
          </note>
          <note n="9e60cab6">
            För res. 5: 72 m, 21 fp, 1 v, 14 mp, 10 kds
          </note>
          <note n="77c78233">
            Avstod: 17 v
          </note>
          <note n="c9f898b0">
            Frånvarande: 15 s, 8 m, 5 c, 4 fp, 4 v, 4 mp, 4 kds
          </note>
          <note n="0ca73e93">
            AU15 En effektivare arbetsmarknadspolitik m.m.
          </note>
          <note n="b0e41a00">
            Mom. 1 (arbetsmarknadspolitikens inriktning)
          </note>
          <note n="5200d7e1">
            1. utskottet
          </note>
          <note n="fc1c81d1">
            2. res. 1 (m).
          </note>
          <note n="01e5e03c">
            3. res. 2 (fp).
          </note>
          <note n="099dda4b">
            4. res. 3 (v).
          </note>
          <note n="25921c31">
            5. res. 4 (mp).
          </note>
          <note n="bf183bdc">
            6. res. 5 (kds).
          </note>
          <note n="db4d9b03">
            Förberedande votering 1:
          </note>
          <note n="c16315ef">
            18 röster för res. 4
          </note>
          <note n="2e57346c">
            11 röster för res. 5
          </note>
          <note n="75698b64">
            277 avstod
          </note>
          <note n="b7b3363b">
            43 frånvarande
          </note>
          <note n="ea2c10e1">
            Kammaren biträdde res. 4.
          </note>
          <note n="0bf780bc">
            Förberedande votering 2:
          </note>
          <note n="1e508244">
            18 röster för res. 3
          </note>
          <note n="ba348c28">
            14 röster för res. 4
          </note>
          <note n="002e96bb">
            272 avstod
          </note>
          <note n="29462914">
            45 frånvarande
          </note>
          <note n="0910bdd9">
            Kammaren biträdde res. 3.
          </note>
          <note n="ba7adef9">
            Förberedande votering 3:
          </note>
          <note n="97fee9e3">
            22 röster för res. 2
          </note>
          <note n="1e508244">
            18 röster för res. 3
          </note>
          <note n="a1e44cad">
            265 avstod
          </note>
          <note n="a4ba8c95">
            44 frånvarande
          </note>
          <note n="2644915a">
            Kammaren biträdde res. 2.
          </note>
          <note n="2f9d9dc0">
            Förberedande votering 4:
          </note>
          <note n="f5efec3e">
            68 för res. 1
          </note>
          <note n="2dc53aa7">
            24 för res. 2
          </note>
          <note n="e8162ae3">
            213 avstod
          </note>
          <note n="a4ba8c95">
            44 frånvarande
          </note>
          <note n="56e00e01">
            Kammaren biträdde res. 1.
          </note>
          <note n="c71b7d06">
            Huvudvotering:
          </note>
          <note n="f39650e5">
            170 för utskottet
          </note>
          <note n="bff23cca">
            71 för res. 1
          </note>
          <note n="f0a3b93f">
            64 avstod
          </note>
          <note n="a4ba8c95">
            44 frånvarande
          </note>
          <note n="bf0c996e">
            Kammaren biföll utskottets hemställan.
          </note>
          <note n="3d917b9d">
            Partivis fördelning av rösterna:
          </note>
          <note n="0d81686c">
            För utskottet: 146 s, 1, m, 22 c, 1 kds
          </note>
          <note n="25910091">
            För res. 1: 71 m
          </note>
          <note n="4320c5f2">
            Avstod: 22 fp, 18 v, 14 mp, 10 kds
          </note>
          <note n="490025e6">
            Frånvarande: 15 s, 8 m. 5 c, 4 fp, 4 v, 4 mp, 4 kds
          </note>
          <note n="6f0021f3">
            Fanny Ritzell (kds) anmälde att hon avsett att avstå från att
            rösta men markerats ha röstat ja.
          </note>
          <note n="c5419ec2">
            Mom. 5 (arbetsrätten)
          </note>
          <note n="5200d7e1">
            1. utskottet
          </note>
          <note n="461d3dd5">
            2. res. 6 (m).
          </note>
          <note n="4049d208">
            Votering:
          </note>
          <note n="40433b61">
            229 röster för utskottet
          </note>
          <note n="b7a18782">
            71 röster för res. 6
          </note>
          <note n="037bbcde">
            49 frånvarande
          </note>
          <note n="bf0c996e">
            Kammaren biföll utskottets hemställan.
          </note>
          <note n="3d917b9d">
            Partivis fördelning av rösterna:
          </note>
          <note n="0f54f840">
            För utskottet: 145 s, 21 c, 20 fp, 18 v, 14 mp, 11
          </note>
          <note n="43f259e7">
            kds
          </note>
          <note n="92fd24d8">
            För res. 6: 71 m
          </note>
          <note n="409f13de">
            Frånvarande: 16 s, 9 m, 6 c, 6 fp, 4 v, 4 mp, 4 kds
          </note>
          <note n="4d059da1">
            Mom. 11 (stor flexibilitet m.m.)
          </note>
          <note n="5200d7e1">
            1. utskottet
          </note>
          <note n="c11a1536">
            2. res. 12 (kds).
          </note>
          <note n="4049d208">
            Votering:
          </note>
          <note n="0766e75a">
            211 röster för utskottet
          </note>
          <note n="f8728d08">
            27 röster för res. 12
          </note>
          <note n="b97d6207">
            67 avstod
          </note>
          <note n="a4ba8c95">
            44 frånvarande
          </note>
          <note n="bf0c996e">
            Kammaren biföll utskottets hemställan.
          </note>
          <note n="3d917b9d">
            Partivis fördelning av rösterna:
          </note>
          <note n="d8d37ae6">
            För utskottet: 146 s, 6 m, 21 c, 22 fp, 2 v, 14 mp
          </note>
          <note n="92baf83e">
            För res. 12: 16 v, 11 kds
          </note>
          <note n="aa7abd2a">
            Avstod: 66 m, 1 c
          </note>
          <note n="c9f898b0">
            Frånvarande: 15 s, 8 m, 5 c, 4 fp, 4 v, 4 mp, 4 kds
          </note>
          <note n="02582fcf">
            Mom. 15 (lån till invandrare som vill starta egna företag)
          </note>
          <note n="5200d7e1">
            1. utskottet
          </note>
          <note n="4143ce93">
            2. res. 18 (mp).
          </note>
          <note n="6c7128d3">
            Kammaren biföll utskottets hemställan genom uppresning.
          </note>
          <note n="ef166eec">
            Mom. 19 (arbetsplatsintroduktion m.m.)
          </note>
          <note n="5200d7e1">
            1. utskottet
          </note>
          <note n="7ff809bc">
            2. res. 22 (v).
          </note>
          <note n="4049d208">
            Votering:
          </note>
          <note n="4cf5a29b">
            182 röster för utskottet
          </note>
          <note n="0fc51504">
            18 röster för res. 22
          </note>
          <note n="4c6cfe06">
            105 avstod
          </note>
          <note n="a4ba8c95">
            44 frånvarande
          </note>
          <note n="bf0c996e">
            Kammaren biföll utskottets hemställan.
          </note>
          <note n="3d917b9d">
            Partivis fördelning av rösterna:
          </note>
          <note n="e5a48ece">
            För utskottet: 145 s, 2 m, 22 c, 1 fp, 1 mp, 11 kds
          </note>
          <note n="122ae548">
            För res. 22: 18 v
          </note>
          <note n="33b39599">
            Avstod: 1 s, 70 m, 21 fp, 13 mp
          </note>
          <note n="c9f898b0">
            Frånvarande: 15 s, 8 m, 5 c, 4 fp, 4 v, 4 mp, 4 kds
          </note>
          <note n="3cee00e3">
            Mom. 21 (pendlingsstöd)
          </note>
          <note n="5200d7e1">
            1. utskottet
          </note>
          <note n="0016dd57">
            2. res. 25
          </note>
          <note n="9e8dd597">
            Kammaren biföll utskottets hemställan med acklamation.
          </note>
          <note n="cf903995">
            Mom. 29 (kompetensutvecklingsprogram m.m.)
          </note>
          <note n="5200d7e1">
            1. utskottet
          </note>
          <note n="13637f6e">
            2. res. 35 (v).
          </note>
          <note n="4049d208">
            Votering:
          </note>
          <note n="1b542a4c">
            283 röster för utskottet
          </note>
          <note n="cd3510f0">
            19 röster för res. 35
          </note>
          <note n="06efe140">
            47 frånvarande
          </note>
          <note n="d51911b1">
            Partivis fördelning av rösterna
          </note>
          <note n="6d85de53">
            För utskottet: 145 s, 71 m, 22 c, 21 fp, 13 mp, 11
          </note>
          <note n="43f259e7">
            kds
          </note>
          <note n="571a545e">
            För res. 35: 18 v, 1 mp
          </note>
          <note n="1ed68a5c">
            Frånvarande: 16 s, 9 m, 5 c, 5 fp, 4 v, 4 mp, 4 kds
          </note>
          <note n="3d404408">
            Mom. 33 (anslag till arbetsmarknadspolitiska åtgärder)
          </note>
          <note n="5200d7e1">
            1. utskottet
          </note>
          <note n="62b3930b">
            2. res, 38 (v)
          </note>
          <note n="9e8dd597">
            Kammaren biföll utskottets hemställan med acklamation.
          </note>
          <note n="3c1314b2">
            Mom. 35 (utvidgning av målgruppen för lönebidrag)
          </note>
          <note n="5200d7e1">
            1. utskottet
          </note>
          <note n="b8ba2c96">
            2. res. 40 (mp).
          </note>
          <note n="4049d208">
            Votering:
          </note>
          <note n="fce08438">
            219 röster för utskottet
          </note>
          <note n="a474bff5">
            14 röster för res. 40
          </note>
          <note n="9aa5b38e">
            68 avstod
          </note>
          <note n="eb87729b">
            48 frånvarande
          </note>
          <note n="bf0c996e">
            Kammaren biföll utskottets hemställan.
          </note>
          <note n="3d917b9d">
            Partivis fördelning av rösterna:
          </note>
          <note n="8f08439d">
            För utskottet: 144 s, 3 m, 22 c, 21 fp, 18 v, 11 kds
          </note>
          <note n="0bd4cdfe">
            För res. 40: 14 mp
          </note>
          <note n="15e937a2">
            Avstod: 68 m
          </note>
          <note n="1afec531">
            Frånvarande: 17 s, 9 m, 5 c, 5 fp, 4 v, 4 mp, 4 kds
          </note>
          <note n="52ddd9ff">
            Beatrice Ask (m) anmälde att hon avsett att avstå från att rösta
            men markerats ha röstat ja.
          </note>
          <note n="e9970e75">
            Mom. 37 (den högsta ersättningsnivån för lönebidrag hos ideella
            organisationer)
          </note>
          <note n="5200d7e1">
            1. utskottet
          </note>
          <note n="98a7ff8a">
            2. res. 42 (v).
          </note>
          <note n="4049d208">
            Votering:
          </note>
          <note n="1b542a4c">
            283 röster för utskottet
          </note>
          <note n="bd21cf71">
            18 röster för res. 42
          </note>
          <note n="66681f84">
            2 avstod
          </note>
          <note n="9952c683">
            46 frånvarande
          </note>
          <note n="bf0c996e">
            Kammaren biföll utskottets hemställan.
          </note>
          <note n="3d917b9d">
            Partivis fördelning av rösterna:
          </note>
          <note n="6d85de53">
            För utskottet: 145 s, 71 m, 22 c, 21 fp, 13 mp, 11
          </note>
          <note n="43f259e7">
            kds
          </note>
          <note n="206190f6">
            För res. 42: 18 v
          </note>
          <note n="09ea382b">
            Avstod: 1 s, 1 mp
          </note>
          <note n="47c1e9f1">
            Frånvarande: 15 s, 9 m, 5 c, 5 fp, 4 v, 4 mp, 4 kds
          </note>
          <note n="7c3a0646">
            Mom. 39 (engångsvis besparing på Samhall och anslag till koncernen)
          </note>
          <note n="5200d7e1">
            1. utskottet
          </note>
          <note n="600bcdaa">
            2. res. 44 (fp, kds).
          </note>
          <note n="4049d208">
            Votering:
          </note>
          <note n="d2f2663c">
            251 röster för utskottet
          </note>
          <note n="19a3dc53">
            50 röster för res. 44
          </note>
          <note n="eb87729b">
            48 frånvarande
          </note>
          <note n="bf0c996e">
            Kammaren biföll utskottets hemställan.
          </note>
          <note n="3d917b9d">
            Partivis fördelning av rösterna:
          </note>
          <note n="c3cbdc78">
            För utskottet: 145 s, 70 m, 22 c, 14 mp
          </note>
          <note n="492364b2">
            För res. 44: 21 fp, 18 v, 11 kds
          </note>
          <note n="17822437">
            Frånvarande: 16 s, 10 m, 5 c, 5 fp, 4 v, 4 mp, 4
          </note>
          <note n="43f259e7">
            kds
          </note>
          <note n="e9123827">
            Övriga moment
          </note>
          <note n="bf0c996e">
            Kammaren biföll utskottets hemställan.
          </note>
          <note n="15ea78ba">
            UU23 Organisationen för säkerhet och samarbete i Europa år 1994
          </note>
          <note n="bf0c996e">
            Kammaren biföll utskottets hemställan.
          </note>
          <note n="e589b6cc">
            13 § Ändringar i utlänningslagen
          </note>
          <note n="55dfa0c8">
            Föredrogs
          </note>
          <note n="a634364a">
            Socialförsäkringsutskottets betänkande
          </note>
          <note n="fa4a1177">
            1994/95:SfU16
          </note>
          <note n="c73d5e79">
            Ändringar i utlänningslagen (prop. 1994/95:176)
          </note>
          <note n="bfc994db">
            Anf. 70 GUSTAF VON ESSEN (m)
          </note>
          <note n="610529cd">
            Fru talman! Den proposition och det betänkande som vi nu behandlar
            rör frågor om utlänningars förväntade levnadssätt i samband med
            prövningar av uppehållstillstånd och medborgarskap. Regeringens
            förslag bygger i huvudsak på Utvisningsutredningens betänkande.
          </note>
          <note n="ac16cb25">
            Vidare föreslås i propositionen en uppmjukning av det generella
            kravet på att uppehållstillstånd i princip skall ha beviljats
            före inresan.
          </note>
          <note n="56615261">
            Regeringens förslag om betydelsen av levnadssätt och hederlig
            vandel innebär bl.a. vissa skärpningar och uppstramningar av utlänningslagen.
            Det tycker vi moderater är bra. På några punkter vill vi dock
            gå längre.
          </note>
          <note n="ba65040e">
            När det gäller uppehållstillstånd för asylberättigade utlänningar
            ville Utvisningsutredningen att även annan allvarlig eller upprepad
            misskötsamhet än den som regeringen pekat ut skulle kunna utgöra
            ett särskilt skäl att vägra asyl. Vi moderater vill i likhet med
          </note>
          <note n="b757e3cc">
            Utvisningsutredningen särskilt peka på de s.k. incidentrapporterna,
            som upprättas på förläggningar för asylsökande. Dessa rapporter
            innehåller uppgifter bl.a. om hot mot personal, om allmänt störande
            uppträdande och om olovlig körning. De här incidentrapporterna
            bör, enligt vår uppfattning, ingå som en del i bedömningen och
            därmed också i lagen. Jag tycker att det är litet förvånande att
            majoriteten inte vill väga in i bedömningen om uppehållstillstånd
            hur en asylsökande faktiskt uppför sig under tiden på förläggningen
            eller under asylprocessen.
          </note>
          <note n="a56ec396">
            Majoriteten skriver visserligen i likhet med regeringen att man
            i sammanhanget måste ställa krav på rapporterna och på att det
            i varje fall skall vara fråga om förhållanden som lett till polisanmälan.
            Det tycker jag att man kan ställa upp på. Det är alldeles utmärkt.
          </note>
          <note n="f71efa67">
            Men om incidentrapporterna tar upp sådant som lett till polisanmälan,
            kan majoriteten då tänka sig att infoga dessa incidentrapporter
            i beslutsunderlaget när uppehållstillstånd skall ges eller ej?
          </note>
          <note n="2696ae90">
            När det gäller andra än asylberättigade vidgas med regeringens
            förslag möjligheterna att återkalla uppehållstillstånd om utlänningen
            inte lever ett hederligt och skötsamt liv. Vi moderater instämmer
            i regeringens förslag när det gäller återkallelse men menar att
            det är naturligt att låta förutsättningarna för återkallelse spegla
            förutsättningarna för tillstånd. Så tyckte också Utvisningsutredningen,
            dock inte regeringen och utskottsmajoriteten.
          </note>
          <note n="c2af3c43">
            Enligt majoritetens förslag skall det krävas betydligt allvarligare
            anmärkningar mot utlänningens skötsamhet än vad som krävs för
            att det första tillståndet skall vägras. För oss moderater är
            det litet stötande att utlänningar skall kunna gravt missbruka
            vår gästfrihet och ändå kunna få fortsatt uppehållstillstånd.
            Vi talar ju nu inte om flyktingar utan om människor som fått uppehållstillstånd
            av andra skäl än flyktingskap.
          </note>
          <note n="9a6eb941">
            Samma förutsättningar vid återkallelse som vid tillstånd är,
            menar vi moderater, helt i linje med normal rättskänsla. Utvisningsutredningen
            föreslog också en sådan ordning liksom flera remissinstanser gjorde.
          </note>
          <note n="c514aef3">
            Fru talman! Vad gäller medborgarskapet för regeringen ett resonemang
            om det skall kunna vara möjligt att i vissa fall återkalla ett
            beslut om naturalisation.
          </note>
          <note n="81380ee9">
            Regeringen och majoriteten anser inte att det skall vara möjligt.
            Vi moderater menar att det i vissa fall borde vara möjligt. Rikspolisstyrelsen
            har exempelvis pekat på att det kan te sig stötande att det inte
            finns möjlighet att återkalla medborgarskapet för en person som
            naturaliserats i en falsk identitet för att exempelvis dölja kriminellt
            förflutet eller terroristanknytning.
          </note>
          <note n="9c188099">
            Jag delar Rikspolisstyrelsens åsikt i det här hänseendet. Bara
            hotet att ett medborgarskap kan gå förlorat i vissa fall kan avskräcka.
            Jag är visserligen helt medveten om problemen med att upphäva
            medborgarskap - statslöshet blir i många fall följden. Men en
            hovrätt, Göta hovrätt tror jag det är, menar liksom flera kammarrätter
            att det finns skäl att införa en återkallelsemöjlighet.
          </note>
          <note n="50ba9a02">
            Eftersom majoriteten menar att en naturalisation i alla lägen
            skall vara oåterkallelig är det desto viktigare att villkoret
            om ett skötsamt och hederligt sätt är uppfyllt. Likaså är det
            mycket viktigt att den sökandes identitet är säkrad. Av dessa
            anledningar önskar Moderaterna att kvalifikationstiden förlängs
            från fem till sex år.
          </note>
          <note n="bd7b9cef">
            Fru talman! Sammantaget är det mycket viktigt att vi är glasklara
            när det gäller de krav som vi skall ställa på de asylsökande och
            på invandrarna. Vi måste utgå ifrån att människor som söker skydd
            eller uppehåll här har korrekta och renhåriga motiv. Vi skall
            givetvis inte tveka att klart dra tydliga gränser för vad vi tycker
            är ett acceptabelt beteende. Det tror jag faktiskt att en stor
            majoritet av både svenskar och invandrare tycker. Flummighet och
            otydliga signaler bidrar till främlingsfientlighet. Regelsystemet
            måste bygga på fasthet och på klara normer.
          </note>
          <note n="a9a4793d">
            En ytterligare fråga som vi moderater vill föra fram är att kunskaper
            i det svenska språket skall vara obligatoriska för att man skall
            kunna erhålla svenskt medborgarskap. Undantag kan gälla för äldre
            invandrare. Kunskaper i svenska är under alla förhållanden viktigt
            för att invandrare skall kunna vinna insteg på arbetsmarknaden
            och i samhällslivet. För att bli svensk medborgare är det en särskild
            förpliktelse att kunna svenska språket. Ytterst är man ju faktiskt
            med och tar ett påtagligt ansvar för Sveriges framtid, och för
            detta är svenskkunskaper en förutsättning.
          </note>
          <note n="f8b3ba57">
            Vad slutligen beträffar den utvidgade möjligheten att i vissa
            fall söka uppehållstillstånd efter inresa innebär det en mycket
            svår avvägning mellan behovet av att hålla fast vid huvudregeln
            - att ansökan skall ha lämnats innan inresa skett - och de humanitärt
            präglade problem som uppstår om denna huvudregel praktiseras in
            absurdum.
          </note>
          <note n="227716dd">
            Vi moderater har i denna fråga ingen uppfattning som avviker
            från regeringens eller majoritetens; vi tillhör majoriteten i
            den här frågan. Vi vill dock särskilt inskärpa att huvudregeln
            fortfarande är att uppehållstillstånd skall sökas före inresa.
            Vi har en reglerad invandring, och en alltför utvidgad rätt att
            efter inresa söka uppehållstillstånd kan innebära att man öppnar
            för arrangemang av icke seriöst slag.
          </note>
          <note n="cf315ca8">
            Vi moderater yrkar för tids vinnande bifall bara till vår reservation
            nr 14.
          </note>
          <note n="b0ff59d8">
            Anf. 71 KARL-GÖRAN BIÖRSMARK (fp)
          </note>
          <note n="5ede9d4e">
            Fru talman! När regeringens proposition
          </note>
          <note n="bf76c170">
            1994/95:179 om ändringar i utlänningslagen presenterades rönte
            den, fullt berättigat, stor uppmärksamhet.
          </note>
          <note n="ce2783a7">
            Propositionens förslag går ju bl.a. ut på att det vid bedömningen
            av om en asylsökande skall få stanna eller inte skall göras en
            bedömning av huruvida denne i framtiden kan förväntas leva skötsamt
            och hederligt.
          </note>
          <note n="677c3872">
            Bara det förhållandet att lagen ej skall gälla flyktingar enligt
            Genèvekonventionen utan enbart de facto-flyktingar, krigsvägrare
            samt dem som fått stanna av humanitära skäl visar att något är
            feltänkt från början. Likhet inför lagen är en fin gammal regel
            som vi inte får tumma på. Att rucka på den principen kan visa
            sig bli förödande för människor som drabbas.
          </note>
          <note n="62214296">
            I förra veckan diskuterade vi här i kammaren FN:s deklaration
            om de mänskliga rättigheterna. I artikel 7
          </note>
          <note n="6f96b829">
            i nämnda FN-deklaration står det: "Alla äro lika inför lagen
            och äro utan åtskillnad berättigade till lika skydd från lagens
            sida. Alla är berättigade till lika skydd mot varje åtskillnad
            i strid med denna förklaring och mot varje framkallande av denna
            åtskillnad."
          </note>
          <note n="850ff32e">
            Vidare står det i artikel 10 i FN-förklaringen:
          </note>
          <note n="3f79128b">
            "Envar är under full likställighet berättigad till rättvis och
            offentlig rannsakning inför oavhängig och opartisk domstol vid
            fastställande av såväl hans rättigheter och skyldigheter som varje
            anklagelse mot honom för brott."
          </note>
          <note n="10147e94">
            Att då, som regeringen gör, föreslå att en människa skall förväntas
            leva skötsamt och hederligt utan att domstol först skall ha sagt
            sitt är minst sagt uppseendeväckande och kränkande för den som
            drabbas.
          </note>
          <note n="bebb81c8">
            Dessutom strider det mot andan i artiklarna 7 och 10 i
          </note>
          <note n="3c6f6119">
            FN:s förklaring om mänskliga rättigheter som jag nyss citerade.
          </note>
          <note n="dc2a0712">
            Utskottet har i och för sig ändrat regeringens formulering "leva
            skötsamt och hederligt" och återinfört begreppet "föra en hederlig
            vandel". Men i sak betyder det inte så mycket, eftersom motivtexten
            inte ändrats. Det innebär alltså att bedömningar, som ej är grundade
            på en lagakraftvunnen dom, kan få fälla avgörandet huruvida en
            asylsökande får stanna eller inte.
          </note>
          <note n="2ae0b793">
            Även artikel 11 i förklaringen om mänskliga rättigheter är mycket
            tydlig i detta avseende. Den lyder:
          </note>
          <note n="cd6158a2">
            "Envar, som blivit anklagad för straffbar gärning, har rätt att
            betraktas som oskyldig, till dess hans skuld blivit lagligen fastställd
            vid offentlig rättegång, under vilken han åtnjutit alla för sitt
            försvar nödiga garantier."
          </note>
          <note n="5b8256ae">
            Att då, som nu föreslås, vid asylprövning låta mer eller mindre
            osäkra bedömningar och överväganden angående människors förväntade
            framtida beteende utgöra grund för beslut är något som inte borde
            förekomma i den svenska lagstiftningen, menar vi. Det gäller att
            värna och upprätthålla den svenska rättsstaten.
          </note>
          <note n="82197a3b">
            Eftersom det i dag inte finns någon klar praxis när det gäller
            hur grov brottslighet eller asocialt beteende skall betraktas
            för att asyl skall vägras en de factoflykting eller krigsvägrare
            föreslår regeringen i sin proposition att en bestämmelse förs
            in i utlänningslagen om att brottslighet skall kunna utgöra ett
            skäl för att neka en sökande asyl. Så långt är allt väl, och detta
            är något som jag tycker är bra.
          </note>
          <note n="aec710a0">
            Mycket tveksamt blir det dock när regeringen och utskottsmajoriteten
            föreslår att andra allvarliga anmärkningar, som ej är av domstol
            fastlagda, mot utlänningens levnadssätt skall få vägas in vid
            bedömningen.
          </note>
          <note n="8ea8228f">
            Det är här den stora osäkerheten kommer in i bilden. Hur skall
            denna bedömning gå till? Vad konkret är allvarliga anmärkningar
            mot levnadssätt? Hur bedömer man detta? Vilket underlag fordras?
            Hur ser bevisföringen ut? Ja, det är många frågor man ställer
            sig.
          </note>
          <note n="1a8e43b2">
            Här föreligger onekligen stor osäkerhet och därmed risk för felbedömningar
            och felaktiga beslut, eftersom ingen domstolsprövning sker. Det
            är också därför som Folkpartiet säger att endast lagakraftvunna
            domar skall beaktas vid bedömningen. Om inte detta utgör grundregeln
            föreligger stor risk för att större orättvisor kan komma att begås
            än vad som blir fallet om noggrann domstolsprövning får ske först.
          </note>
          <note n="10d9ecfe">
            Detta framgår tydligt av Folkpartiets reservation nr 2, som jag
            härmed yrkar bifall till.
          </note>
          <note n="da25b3be">
            Även vad gäller levnadssättets betydelse vid uppehållstillstånd
            för andra än asylberättigade menar
          </note>
          <note n="99af1bf7">
            Folkpartiet att endast lagakraftvunna domar skall utgöra grund
            för bedömningen. Detta framgår av
          </note>
          <note n="3dab50a5">
            Folkpartiets reservation nr 5.
          </note>
          <note n="dab54d3b">
            Inte minst mot bakgrund av att dessa lagparagrafer rör människor
            som levt under mycket svåra förhållanden, där de många gånger
            under lång tid utsatts för tortyr, misshandel och våldtäkt, är
            det viktigt att det sker en säker, noggrann och trygg prövning
            som tar hänsyn till individens utsatta läge.
          </note>
          <note n="eb7a874f">
            Fru talman! I utlänningslagen finns ett stadgande om överlämnande
            av ärenden till regeringen på grund av familjeanknytning eller
            liknande samband med annat ärende. Något motsvarande förfaringssätt
            finns inte när det gäller medborgarskapsärenden. Även om det kan
            hävdas att medborgarskapsärenden inte gör sig gällande med samma
            styrka som utlänningsärenden vid prövning med hänsyn tagen till
            familjeanknytning, anser Folkpartiet att det ändå finns skäl att
            närmare överväga om en sådan möjlighet bör införas även i medborgarlagstiftningen.
            Detta utvecklar vi i reservation 18.
          </note>
          <note n="ea92624e">
            Slutligen, fru talman, vill jag aktualisera en folkpartimotion
            från den allmänna motionstiden. Motionen beskriver hur utländska
            kvinnor som misshandlas av sina män inte vågar bryta upp från
            sina förhållanden, eftersom de tror att de då riskerar att utvisas
            från
          </note>
          <note n="de74dba0">
            Sverige. Men en kvinna som har goda skäl att lämna mannen skall
            inte behöva tvingas att lämna Sverige.
          </note>
          <note n="9a785119">
            Något måste ske för att förhindra att män upprepade gånger tar
            hit utländska kvinnor och utsätter dem för övergrepp. I reservation
            25 påpekar vi att Polisen och
          </note>
          <note n="48eb085d">
            Invandrarverket måste vara ännu tydligare i detta avseende och
            att det kan finnas anledning att överväga om Invandrarverket skall
            medges rätt att införskaffa kriminalregisterutdrag för män som
            upprepade gånger tar hit utländska kvinnor och utsätter dem för
            svåra övergrepp samt att detta bör ges regeringen till känna.
          </note>
          <note n="779c1f46">
            Med detta, fru talman, yrkar jag bifall till reservation 2 och
            står naturligtvis bakom övriga reservationer där Folkpartiet står
            som undertecknare. Men för tids vinnande avstår jag från att yrka
            bifall till dessa.
          </note>
          <note n="756bddfa">
            Anf. 72 ULLA HOFFMANN (v)
          </note>
          <note n="b17f0720">
            Fru talman! I söndagens Dagens Nyheter var huvudnyheten: "Nytt
            förslag om några veckor: Ännu tuffare flyktingpolitik. Sverige
            kan komma att skärpa flyktingpolitiken ytterligare. Den kommitté
            som skall lägga fram förslag i slutet av juni vill vidga flyktingbegreppet,
            men samtidigt få bort asyl på politiskhumanitära grunder, erfar
            DN." Enligt artikeln kommer Sverige även att införa striktare
            regler för invandring av anhöriga, och fler asylbeslut skall tas
            redan vid gränsen. Tillfälliga uppehållstillstånd diskuteras,
            och större insatser i närområdet skall göras för att förebygga
            flyktingskap. En samsyn råder enligt artikeln, mellan Moderaterna,
            Centern och Socialdemokraterna, vilket kan förklara varför Centerpartiet
            inte har en enda reservation till betänkande SfU16
          </note>
          <note n="0eff8211">
            och att Moderaterna i de reservationer som de framlagt vill skärpa
            lagstiftningen. Det var ju faktiskt samsyn som var ordet.
          </note>
          <note n="ad466609">
            Före folkomröstningen om EU-medlemskap utlovades ett gränslöst
            EU. Gränslöst kan vara något positivt - en människa kan vara gränslöst
            god. Men vad gäller flyktingpolitiken innebär detta gränslösa
          </note>
          <note n="c737ae2d">
            EU en harmonisering av bl.a. visumordningen.
          </note>
          <note n="4fe8907b">
            I dag har EU visumtvång mot 70 länder. EU-
          </note>
          <note n="c6975a65">
            kommissionen har föreslagit att det skall vara 130
          </note>
          <note n="44719a77">
            länder. Hur många länder i världen finns det då kvar, och vilka
            länder är det? "Festung Europa" verkar vara ett faktum, och Sverige
            som länge varit en ljuspunkt och som kämpat för internationell
            solidaritet ingår i denna fästning med höga murar. Bosnierna med
            kroatiska pass har visserligen fått tillfälliga uppehållstillstånd
            samtidigt som regeringen dock införde visumtvång för kroatiska
            medborgare med motiveringen: "Kan vi inte sända tillbaka ett lands
            medborgare till deras eget territorium, då är det rimligt att
            vi inte heller ger möjlighet för de människorna att resa till
          </note>
          <note n="32366959">
            Sverige." Med all rätt ställer vi i Vänsterpartiet oss frågan:
            Står regeringen fast vid sitt löfte att försvara asylrätten?
          </note>
          <note n="e435f4b8">
            Under pingsthelgen anordnade Koalitionen mot rasism tillsammans
            med Hassans vänner en festival.
          </note>
          <note n="825677d9">
            Samtidigt anordnades en tribunal om svensk flyktingpolitik. Jag
            var där, men jag var också den enda riksdagsledamoten. Åtta flyktingar
            och deras jurister redovisade sina fall. Efter genomgången stod
            det väldigt klart att svensk flyktingpolitik skärpts, och i många
            fall råder rena moment 22 för flyktingarna.
          </note>
          <note n="a85dc53d">
            Asylsökande har rest med legalt pass - anledning till avslag.
            Asylsökande kan inte förevisa legalt pass -
          </note>
          <note n="9149d08c">
            anledning till avslag. Asylsökande torterades av polisen men
            släpptes - anledning till avslag. Personer som torteras till döds
            kan inte söka asyl. Vad förväntar sig egentligen svenska myndigheter?
          </note>
          <note n="2200c512">
            Fru talman! Utlänningens levnadssätt och förväntade levnadssätt
            tillmäts stor betydelse i betänkandet.
          </note>
          <note n="0a1c22c4">
            I regeringens proposition föreslås att begreppet
          </note>
          <note n="f5e4ac91">
            "hederlig vandel" skall ersättas med "hederligt och skötsamt
            levnadssätt" vad gäller uppehållstillstånd för andra än asylberättigade.
            Det var många som reagerade mot att just skötsamhet skulle införas
            i svensk lagtext, eftersom detta begrepp inte någonstans har definierats.
            Juan Fonseca och jag hade en interpellationsdebatt med statsrådet
            Blomberg om just detta.
          </note>
          <note n="c0b64627">
            Vad som är skötsamt förändras över tiden. I seklets början var
            det t.ex. skötsamt att gå i kyrkan varje söndag; en sanning som
            knappast gäller i dag. Skötsamhet handlar alltså mycket om samhällets
            normer som förändras över tiden och som alltid är underförstådda
            och otydliga. Hur begreppet skötsam skall kunna göras begripligt,
            eller glasklart, som Gustaf von
          </note>
          <note n="7491ed42">
            Essen uttryckte det, synligt och avgränsat för en person som
            nyss anlänt till vårt land, förstår jag ej. Förslaget står i skarp
            kontrast till begreppet rättssäkerhet som jag trodde gällde även
            våra flyktingar och invandrade kamrater.
          </note>
          <note n="f091fde2">
            Efter den debatten togs också förväntningarna på att utlänningen
            skall leva skötsamt och hederligt bort, och det gamla begreppet
            hederlig vandel skall användas. Det skall majoriteten i utskottet
            ha heder för.
          </note>
          <note n="53eaf905">
            Samtidigt säger man dock i nästa sats: Utskottet anser inte att
            uttrycket utesluter att man i bedömningen av utlänningens levnadssätt
            kan väga in att han är missskötsam. Då är vi tillbaka till Gå.
            Vad är misskötsamhet?
          </note>
          <note n="eef82827">
            Vad gäller levnadssättets betydelse för asylberättigade säger
            utskottet att det inte går att ställa upp några riktlinjer för
            vilken grad av allvarlig brottslighet eller misskötsamhet som
            kan tolereras. Jag vill i detta sammanhang påpeka att av asylsökande
            från Bosnien har Sverige beviljat flyktingstatus endast till drygt
          </note>
          <note n="7cd37939">
            2 % medan Frankrike gett flyktingstatus till ca 60 %
          </note>
          <note n="7f8bb1d8">
            och Nederländerna till mellan 80 och 90 % av de sökande.
          </note>
          <note n="9b3d058a">
            Bland de asylsökande som fått stanna av humanitära skäl finns
            många som våldtagits eller torterats av polis eller militär i
            hemlandet. Att göra det möjligt att neka dessa människor en fristad
            i Sverige med hänvisning till en i förväg icke definierad misskötsamhet
            är förödande. Vänsterpartiet anser att det i lagtexten klart måste
            anges att misskötsamhet i sig inte skall kunna leda till att någon
            asylberättigad blir nekad uppehållstillstånd. Det gör det inte
            med utskottets förslag. Där står på grund av brottslighet eller
            någon annan omständighet. Någon annan omständighet blir då misskötsamhet.
          </note>
          <note n="3a5b958d">
            Vad gäller medborgarskap vill regeringen att utlänningen skall
            ha levt skötsamt och hederligt och kan föväntas iaktta ett sådant
            levnadssätt även i framtiden.
          </note>
          <note n="b3fbbd76">
            Utskottet har visserligen ändrat "ha levt skötsamt och hederligt"
            till "fört en hederlig vandel". Men kan någon berätta för mig
            hur någon över huvud taget kan göra en prognos om vilket levnadssätt
            någon människa kan komma att föra? Vem är det som skall göra den
            bedömningen? Enligt Vänsterpartiet räcker det med att en utlänning
            som söker svenskt medborgarskap skall ha fört en hederlig vandel.
            Den sittande och alla andra regeringar borde veta hur svårt det
            är att göra prognoser.
          </note>
          <note n="7f6f6e78">
            Utskottet delar propositionens uppfattning att otvetydigt konstaterade
            anmärkningar mot utlänningens levnadssätt skall kunna leda till
            att uppehållstillståndet dras in. Men ingenstans står vem dessa
            otvetydiga anmärkningar skall komma ifrån. Om en rasistisk grupp
            otvetydigt har anmärkt på mosaiska trosbekännare att de besöker
            synagogan på lördagar och undviker att äta fläskkött är det en
            otvetydigt konstaterad anmärkning.
          </note>
          <note n="5dfbf862">
            Apropå otvetydigt konstaterade anmärkningar och misskötsamhet
            kan jag informera dem av kammarens ledamöter som äter surströmming
            att om man öppnar en burk surströmming i sin egen lägenhet i Tyskland
            är det en otvetydigt konstaterad anmärkning och misskötsamhet.
            Den svenska som gjorde det blev vräkt från sin bostad. Hon fick
            dock behålla sitt uppehållstillstånd trots denna allvarliga anmärkning
            mot hennes levnadssätt. Jag tror inte att vare sig regeringen
            eller utskottet avsett ett sådant fall, men det visar hur viktigt
            det är att vi formulerar oss rätt.
          </note>
          <note n="b1d6f2cf">
            Invandrarverket anser att de alltför sent får kännedom om anmärkningar
            i fråga om utlänningens levnadssätt och vill därför utsträcka
            tidsfristen för återkallelse av uppehållstillstånd från 2 till
            3 år. Det gör man samtidigt som man kräver terminalåtkomst till
            polisregister. Det får väl ändå vara måtta på Invandrarverkets
            krav. Dagens datorer är snabba. Om man har tillgång till polisregistret
            via dem är det väl ändå inte motiverat att utöka tidsfristen för
            återkallelse till
          </note>
          <note n="488a3893">
            3 år. Var finns nu det parti som mest brukar motsätta sig dataregistrering
            för att all sådan kan missbrukas och därmed kränka individens
            integritet?
          </note>
          <note n="88cef2c0">
            Vänsterpartiet motsätter sig både den förlängda tidsfristen,
            som enbart kan vara av administrativ art, och terminalåtkomsten.
          </note>
          <note n="b3afc396">
            Under rubriken Uppehållstillstånd efter inresa anges att tillstånd
            inte bör beviljas om det finns anledning att anta att sökanden
            har verkat för en organisation som gjort sig skyldig till övergrepp
            av olika slag.
          </note>
          <note n="bf2563bf">
            Vänsterpartiet motsätter sig detta förslag, vilket även innebär
            en skärpning av praxis från 1992. I praxis från 1992 står att
            sökanden "skall ha verkat för" - inte
          </note>
          <note n="064621ed">
            "finns anledning att anta". Vem är det som skall göra bedömningen?
          </note>
          <note n="fc415ce9">
            Låt mig ta ett exempel. Det har faktiskt framkommit att vissa
            medlemmar i ANC utövat visst mått av övergrepp, vilket enligt
            regeringen innebär att alla
          </note>
          <note n="6aeb3dd2">
            ANC-medlemmar indirekt medverkat. Med den föreslagna skärpningen
            av praxis innebär det att exempelvis Nelson Mandela inte skulle
            vara välkommen till Sverige. Kan det verkligen vara meningen?
          </note>
          <note n="9d42e554">
            Vänsterpartiet anser att det minst måste krävas bevis för att
            utlänningen själv skall ha medverkat i sådana handlingar. Är det
            med stöd av denna ännu icke antagna praxis som invandrarverket
            stämplat
          </note>
          <note n="4433e3e0">
            Napoleon Aponte från Peru som terrorist? Är det med stöd av detta
            som invandrarverket har funnit anledning att anta att Napoleon
            Aponte har verkat för en organisation som gjort sig skyldig till
            övergrepp av olika slag? Några bevis har nämligen inte invandrarverket.
            När han dessutom blev frikänd av åklagaren eftersom man inte kunde
            hitta några bevis kvarstår det endast en möjlig väg för invandarverket,
            nämligen att hävda att det finns anledning att anta. Är det så
            rättssäkerheten för våra flyktingar skall fungera i framtiden?
          </note>
          <note n="4ce6d5e8">
            Regeringen betonar också att utgångspunkten måste vara att myndigheterna
            fattat ett riktigt beslut i asylärendet. Det anser vänsterpartiet
            också, men då måste myndigheterna vara beredda att erkänna att
            de begår misstag. Det finns enligt underökningar inget folk i
            världen som går sina myndigheter till mötes så troskyldigt som
            svenskarna. Trots att invandrarverket under en tremånadersperiod
            under hösten 1994 i 15
          </note>
          <note n="a8114a02">
            olika JO-utlåtanden kritiserades, många gånger allvarligt, fortsätter
            vi att tro på dem.
          </note>
          <note n="f6977e23">
            Jag vill återigen ta Napoleon Aponte från Peru som exempel. Aponte
            avvisades tillbaka till Peru i höstas. Enligt våra myndigheter
            fanns det ingen fara för honom att återvända till Peru. Peru sades
            vara en rättsstat med ett fungerande rättssystem och Aponte hade
            inget att frukta, trots att svenska myndigheter stämplat honom
            som terrorist.
          </note>
          <note n="478c8a61">
            Aponte anlände kl 4 på morgonen till Lima där han överlämnades
            till den väntande polisen. Han utsattes för doppning, dvs. slag
            med gummibatong i duschen tills han svimmade. Han utsattes för
            ubåten, dvs. blev stoppad i en tunna full av avföring med händerna
            bundna på ryggen. Han utsattes för skenavrättning. Tortyr som
            numera är dokumenterad av
          </note>
          <note n="cbfb3f7e">
            Karolinska institutet. Napoleon Aponte har överlevt och återvänt
            och kan vittna om att svenska myndigheter inte alltid fattar riktiga
            beslut i asylärenden.
          </note>
          <note n="edb4593f">
            I lördagens Dagens Nyheter kunde vi på debattsidan läsa om familjen
            Bamane som utvisades av regeringen 1992. Familjen lämnade inte
            Sverige utan gömde sig och lämnade in en ansökan där det visades
            att det brott som var anledningen till att familjen utvisades
            inte är straffbart i Sverige. Då fattade Invandrarverket ett annat
            beslut, nämligen avvisning på grund av att familjen gömt sig undan
            det felaktiga beslutet.
          </note>
          <note n="d1c5c650">
            Som sagt, vänsterpartiet tror gärna på myndigheterna, men då
            måste myndigheterna utan prestige också vara beredda att ändra
            felaktiga beslut.
          </note>
          <note n="9db3a830">
            Fru talman! Kärleken kan träffa människor som en blixt från klar
            himmel. Flyktingar är inget undantag. I
          </note>
          <note n="18e6ad09">
            Sverige finns en grupp kvinnor som är gifta eller sambor med
            män med utländsk ursprung. Männen har flytt från sina länder och
            sökt asyl i Sverige. Under den långa väntetiden har de träffat
            svenska kvinnor och inlett förhållanden som många gånger resulterat
            i gemensamma barn.
          </note>
          <note n="65318c72">
            Enligt svenska lagar måste mannen åka tillbaka till sitt land
            för att söka uppehållstillstånd. Förhållandet skall också prövas
            med en tvåårig prövotid. Det kan ta flera år, särskilt för dem
            som har män från Marocko, Tunisien och Algeriet att få denna prövotid.
          </note>
          <note n="43509dbf">
            Paren kan ibland prövas i 4-6 år innan de kan leva ett normalt
            liv. Den svenska kvinnan skall helst bevisa sin vilja att få tillbaka
            den avvisade genom att sammanbo i dessa länder, dvs. resa från
            arbete, bostad och det ansvar hon har här hemma. Hon skall visa
            upp kärleksbrev, telefonräkningar och resekostnader.
          </note>
          <note n="ffa05035">
            Ett enigt socialförsäkringsutskott har begärt att de problem
            som föreningen Återföreningen visar på skulle lösas i propositionen.
            Vänsterpartiet uppskattar de försök som gjorts för att lösa problemen
            och den beredvillighet utskottet visat i förklarande texter. Men
            vi anser trots det att betänkandet inte tar tillräckliga humanitära
            hänsyn.
          </note>
          <note n="8447b9b8">
            Vi har i vår motion pekat på att en utlänning som gömmer sig
            anses begå ett brott och därför inte beviljas uppehållstillstånd.
            Jag har läst ett antal sådana avslag. För många utlänningar med
            anknytning i Sverige blir det nödvändigt att gå under jorden för
            att få fortsätta att leva med sin familj. Dessa, oftast fäder,
            betraktas då som kriminella och kommer därför inte att beviljas
            uppehållstillstånd. Detta problem är inte löst i betänkandet.
          </note>
          <note n="109c46de">
            Invandrarverket har förklarat att man aldrig avvisar en mamma
            till en svensk medborgare men att man prövar fäderna extra noga.
            Man prövar deras intresse för barnen. Man kontrollerar om de betalar
            underhåll och hur ofta de träffar sina barn. Men vad jämför man
            med - svenska fäders intresse av att betala underhåll och träffa
            sina barn? Det är enligt Vänsterpartiet viktigt att man även i
            utlänningsärenden erkänner att barn har behov av båda sina föräldrar
            - inte bara mamman. I ett svenskt fängelse sitter en afrikansk
            far till två svenska medborgare. Han är dömd till utvisning. Brottet
            begicks innan han träffade den kvinna som skulle bli mor till
            hans två barn. Men rättvisans kvarnar mal långsamt. Efter det
            att hans första och andra barn föddes dömdes han till fängelse
            och utvisning. Var finns hänsynen till de två mycket unga svenska
            medborgarna och deras behov av sin far?
          </note>
          <note n="8f2c2a64">
            I myndigheternas handlande - att aldrig avvisa mödrarna till
            svenska medborgare men kontrollera fäderna extra noga - innebär
            att alla inte är lika inför lagen. Vänsterpartiet kommer att driva
            denna fråga till sin spets.
          </note>
          <note n="13745f2f">
            Fru talman! De flesta av de föreslagna förändringarna av utlänningslagen
            innebär skärpningar och gör det svårare för Sverige att utöva
            en human och generös flyktingpolitik, det som socialförsäkringsutskottet
            en gång sade sig vilja verka för i EU. Men det var kanske bara
            i EU - inte i Sverige.
          </note>
          <note n="2498a34e">
            Vänsterpartiet har elva reservationer till SfU15, och jag står
            självklart bakom Vänsterpartiets alla reservationer, men av hänsyn
            till den träffade överenskommelsen om att hålla nere antalet voteringar
            yrkar jag endast bifall till reservationerna 3 mom. 1,
          </note>
          <note n="6172b563">
            17 mom. 11 och 23 mom. 20.
          </note>
          <note n="194276ad">
            Anf. 73 RAGNHILD POHANKA (mp)
          </note>
          <note n="63330c24">
            Fru talman! Det här betänkandet rör sig om två huvudfrågor. Den
            ena gäller åtstramningar i asylrätten, den andra utökade möjligheter
            att få leva tillsammans med den livspartner som man valt, även
            om den ena parten kommer från ett annat land än vårt.
          </note>
          <note n="7db9cbe6">
            När det gäller asylrätten, den fråga som jag börjar med, lyder
            artikel 14 i FN:s deklaration från 1948 om de mänskliga rättigheterna
            som följer: Envar har rätt att i andra länder söka och åtnjuta
            fristad från förföljelse.
          </note>
          <note n="3578d56e">
            Men asylrätten håller på att inskränkas genom transportörsansvar,
            visumregler och närområdesprincipen. Vad innebär transportörsansvar?
            Jo, transportörer övertar en viss del av kontroll- och asylmyndighetens
            roll. Genom att utöka antalet länder varifrån ett visum behövs
            för att komma till Västeuropa för att söka asyl har man drastiskt
            minskat antalet asylsökande. Genom närområdesprincipen, som innebär
            att vi skall hjälpa flyktingar i ett grannland till det land som
            de flyr ifrån, visar vi att andra länder kan ha stora flyktingläger,
            bara inte Sverige. Men då måste det innebära att vårt land också
            skulle kunna bli ett närområde.
          </note>
          <note n="f664dc4a">
            Alla dessa tre inskränkningar i aylrätten - transportörsansvaret,
            de ökade visumkraven och närområdesprincipen i stället för mottagande
            av spontanflyktingar - stryper på ett effektivt sätt flyktvägarna
            till
          </note>
          <note n="ffd9d1c2">
            EU-länder, inbegripet Sverige.
          </note>
          <note n="8c3a8d0c">
            För att undvika ett rättsligt ingenmansland genom de alltmer
            vanliga internationella zonerna och transitzonerna och närvaron
            av utländska poliser på bl.a.
          </note>
          <note n="3907f075">
            flygplatser anser Miljöpartiet att UNHCR:s närvaro och tillgång
            till juridiska ombud och närvaro av olika organisationer av NGO-typ
            ger den asylsökande en rejäl chans, under väntan på asyl i Sverige.
          </note>
          <note n="2f71a9ab">
            Den praxis som utvecklats med hänsyn till skötsamhet hos den
            asylsökande och hans familj har blivit så snäv att man utvisat
            familjer då en medlem enbart begått ringa brott, något som inte
            var meningen med förordningsmotiven 1991:8 respektive 1994:1.
          </note>
          <note n="f118fc25">
            När det gäller anknytning där permanent uppehållstillstånd skulle
            ha beviljats har tillstånd vägrats enbart på grund snatteri t.o.m.
            av minderåriga. Att straffas med utvisning står inte i rimlig
            proportion till ett så ringa brott som snatteri.
          </note>
          <note n="e69c8dc7">
            I vår partimotion har Miljöpartiet begärt tillkännagivande om
            att en förseelse av ett barn inte skall förorsaka en hel familjs
            avvisning. Det anser vi i
          </note>
          <note n="7e650407">
            Miljöpartiet vara helt orimligt.
          </note>
          <note n="fa4f8196">
            I motion Sf23 av Miljöpartiet yrkar vi att orden skötsam och
            hederlig skulle bytas ut mot den gamla formuleringen hederlig
            vandel, då det är ett vedertaget begrepp och ordet skötsam har
            ett tänjbart innehåll. Visserligen har detta ord funnits där tidigare
            och man har verkligen snävat in begreppen, men trots det vill
            vi dessutom inte ändra orden. Det här tillstyrktes under utskottsbehandlingen,
            vilket gav lagen i denna del en tydligare utformning.
          </note>
          <note n="690fd4e3">
            Permanent uppehållstillstånd kan återkallas under två år vid
            speciella omständigheter. Men i och med detta betänkande utökas
            det av majoriteten till tre år, vilket jag anser vara en onödigt
            lång tid. Under två år bör en person, som ofta dessutom väntat
            länge på sitt uppehållstillstånd, ha kunnat visa prov på hederlig
            vandel. Här ligger endast grövre brottslighet till grund för ett
            återkallande. Men vi anser att det borde anges tydligare vad som
            har den digniteten att ett permanent uppehållstillstånd kan återkallas.
            Luddighet kan ge utrymme för en mycket hård praxis, och det skulle
            inte vara önskvärt. Det är inte avsikten, som jag ser det, i lagförslaget.
          </note>
          <note n="119610eb">
            Det står på s. 20 i betänkandet att en "utlänning som vistats
            i Sverige med permanent uppehållstillstånd sedan minst fyra år
            - - - får utvisas endast om det finns synnerliga skäl". Vad betyder
            det? Det var endast under upp till två års vistelsetid som ett
            permanent uppehållstillstånd kunde sprängas och flyktingar utvisas.
            Nu blir det eventuellt förlängt till tre år.
          </note>
          <note n="0b4dc3de">
            När det gäller svenskt medborgarskap anser Miljöpartiet att det
            skall kunna sökas och beviljas efter vanlig prövning redan efter
            tre år. Centerns förslag att invandrarna skall underrättas om
            möjligheten att söka svenskt medborgarskap och reglerna härför
            anser vi i
          </note>
          <note n="b6d0e4e7">
            Miljöpartiet vara positivt. Att kunna återkalla ett medborgarskap
            skulle emellertid vara en helt fel väg.
          </note>
          <note n="7944eb04">
            Jag stöder starkt utskottets skrivning att risken för ett
          </note>
          <note n="a9eb9a59">
            A-lag och ett B-lag när det gäller svenska medborgare skulle
            kunna uppstå, och det vore mycket olyckligt.
          </note>
          <note n="de0d5078">
            Det finns en annan formulering här, men jag spetsar till det
            litet.
          </note>
          <note n="0df8e8aa">
            På ett enigt utskottsinitiativ våren 1995 krävde utskottet att
            man skulle göra något åt de svenska medborgare eller de flyktingar
            med permanent uppehållstillstånd som levde i ett seriöst förhållande
            eller ville ha sin framtid tillsammans. Det är och har varit ett
            oerhört lidande för dessa människor med eller utan barn. Nu skall
            man få söka härifrån utan att behöva resa till sitt hemland om
            det är uppenbart att tillstånd skulle ha beviljats. Det är en
            förbättring. Men Miljöpartiet vill att det skall vara nog med
            att det är sannolikt att ett permanent uppehållstillstånd skulle
            ha beviljats.
          </note>
          <note n="853545ae">
            Det är fruktansvärt att vuxna och barn skall utsättas för separationer
            som inte har någon relevans i de allra flesta fallen. Det är också
            viktigt att tänka på dem som inte barn. De har inte ens barnen
            som kan skingra oron för den kvarvarande. Nu är det viktigaste
            att tillämpningen blir så generös som det är möjligt enligt lagen
            och att alla de som hittills gömt sig eller blivit avvisade ges
            möjlighet att komma in med en ny ansökan.
          </note>
          <note n="48335e61">
            Jag skall ge två konkreta fall som exempel där vistelsetiden
            och hänsyn till barnen borde ha givit permanent uppehållstillstånd
            av humanitära skäl. Det första gäller en familj från Bangladesh
            som har bott här i sju år. Den äldsta flickan är tio år, två av
            barnen är födda i Sverige. Deras vistelsetid räknas inte då de
            arbetat på ambassaden, helt lagligt. Men de har de facto bott
            här.
          </note>
          <note n="0cdc5633">
            Ett annat exempel är det som Ulla Hoffmann nämnde, nämligen en
            flyktingfamilj från Kamerun som varit i Sverige sex år med fyra
            barn. De skall avvisas. Det enda skälet är att pappan i familjen
            för tio sedan begick ett brott i Frankrike som inte ens är straffbart
            i Sverige. Regeringen har uppmärksammat fallet och skriver att
            gärningar som inte är straffbelagda i Sverige normalt inte bör
            vägas in även om det i ett annat land föranlett ett fängelsestraff
            av avsevärd längd. Det är mycket tydligt skrivet. Denna skrivning
            måste tolkas och tillämpas i detta och liknande fall, skriver
            man vidare.
          </note>
          <note n="009a0857">
            Vad anser invandrarministern om "liknande fall", för det finns
            fler?
          </note>
          <note n="81cfe484">
            Jag vill betona att vi tycker att tvåårsregeln för hård. Vi har
            funnit att det är en skärpning här. I stället för att mildra kraven
            har man skärpt dem. Det är ännu svårare att få stanna innan två
            år har gått ut, även om man har blivit misshandlad och utnyttjad
            på olika sätt.
          </note>
          <note n="a4cc56f2">
            Det är allvarligt för kvinnor som inte har någon överlevnadsmöjlighet
            när de kommer tillbaka till sitt hemland - möjligen som prostituerade.
            Det är viktigt att vi betonar detta, och vi har också en reservation
            om det.
          </note>
          <note n="f7fe0660">
            När det gäller vapen bidrar vi till flykten till Sverige genom
            att vi exporterar vapen. Det kommer upp i ett annat betänkande,
            men det hör hit. Miljöpartiet vill, liksom en del andra partier,
            att bistånds-, handels- och utrikespolitiken skall vara sådan
            att den minimerar behoven av flykt. Sverige är ett litet land
            och vi kan inte ändra på allt det här, men vi kan bidra till en
            ändring. Under tiden är vi moraliskt tvungna att ta hand om dem
            som knackar på vår dörr och behöver hjälp.
          </note>
          <note n="cb71a310">
            65 % av dem som mellan 1983 och 1994 sökte asyl i Sverige var
            på flykt från krigförande länder dit svenska företag under samma
            period exporterat krigsmateriel. Vi vill naturligtvis att Sverige
            inte skall exportera krigsmateriel till sådana länder, men tills
            det blir så kanske vi har en viss skyldighet att ta emot dessa
            människor som har flytt undan svenska vapen.
          </note>
          <note n="c5bd7a0d">
            Sedan tänkte jag tala om tillfälliga uppehållstillstånd. Vår
            huvudinvändning mot användande av tillfälliga uppehållstillstånd
            hänger samman med den livssituation som flyktingar tvingas uppleva
            i exil.
          </note>
          <note n="3e301298">
            Osäkerheten om framtiden, och att eventuellt bli tvingad att
            återvända till en ohållbar situation i hemlandet, sätter sina
            spår hos den enskilde individen. Vi vet att de som har varit på
            flyktingförläggningar under lång tid, kanske flera år, har mycket
            svårt att anpassa sig i samhället. Barnen har fått problem som
            kanske inte går över osv.
          </note>
          <note n="15e9d94d">
            Det här gäller naturligtvis även dem som bara har tillfälliga
            uppehållstillstånd. De lever i ett vakuum under tiden och vet
            inte hur framtiden skall bli. Vad skall de göra? Skall de få arbeta
            under tiden? Skall barnen gå i skola? Hur är det med sjukvården?
          </note>
          <note n="ce779600">
            Skall man tillåta svenskundervisning? Skall man tillåta utbildning?
            Skall flyktingarna få flytta fritt inom landet? Skall separata
            återvandringsprogram upprättas för personer med tillfälliga uppehållstillstånd?
            Vi har nyligen gjort det i ett specialfall när det gäller bosnienkroater,
            men det finns stor tvekan inför att med laglig möjlighet utöka
            detta.
          </note>
          <note n="04785728">
            Ett paradigmskifte håller onekligen på att ske i synsättet på
            flyktingskap. På grund av detta kommer en asylsökande i vår världsdel
            troligtvis framöver att betraktas som en person som har gjort
            ett felaktigt val, och inte som någon som genom sin närvaro bekräftar
            konsekvenserna av våra demokratiska värderingar och våra åtaganden
            enligt internationella konventioner.
          </note>
          <note n="5dff37b9">
            En distansmodell för asyl vinner mer och mer gehör. EU-länderna
            kommer att avvisa flera spontana asylsökande och lämna ökat stöd
            till flyktingläger i grannländerna eller i konflikters närområden.
            Det här är positivt. Vi skall göra det också, men vi kan inte
            neka dem att komma in som står på trappan hos oss och har flytt
            för sitt liv.
          </note>
          <note n="0dc811be">
            Jag yrkar bifall till reservation 1 mom. 1, reservation 24 mom.
            20 och reservation 25 mom. 22, för att inte utöka omröstningsproceduren.
          </note>
          <note n="02605c07">
            Anf. 74 ROSE-MARIE FREBRAN (kds)
          </note>
          <note n="00e736e3">
            Fru talman! I regeringspropositionen som utskottet behandlar
            i detta betänkande föreslås ett antal ändringar i utlänningslagen.
            De flesta förslagen handlar om krav på ett skötsamt och hederligt
            levnadssätt för de utlänningar som önskar få uppehållstillstånd
            i
          </note>
          <note n="fbeba83f">
            Sverige eller ansöker om svenskt medborgarskap.
          </note>
          <note n="20b6fc74">
            Andra förslag skall öka möjligheterna att bevilja uppehållstillstånd
            efter en utlännings inresa i Sverige eller efter ett lagakraftvunnet
            beslut om avvisning eller utvisning.
          </note>
          <note n="dd71e3fe">
            Vi kristdemokrater anser att det är mycket positivt att uppehållstillstånd
            enligt förslaget skall kunna beviljas efter inresa i de fall det
            är uppenbart att tillstånd på grund av anknytning skulle ha beviljats
            om prövningen skett före inresan till Sverige. I åtskilliga sådana
            anknytningsärenden har tillståndssökande helt i onödan tvingats
            lämna Sverige. Därefter har de från utlandet fått ansöka om uppehållstillstånd,
            vänta på tillståndet och sedan återvända till Sverige.
          </note>
          <note n="a30033b5">
            Vi kristdemokrater delar också den pricipiella grundsyn som uttrycks
            i propositionen när det gäller att ställa vissa krav på de personer
            som önskar bosätta sig i landet eller söka svenskt medborgarskap.
            Det svenska samhällets reaktion mot brottslighet skall vara tydlig
            och konsekvent.
          </note>
          <note n="df29f4d5">
            Fru talman! Dock måste lagtexter och motiveringar vara sådana
            att rättstryggheten inte kommer i fara för utländska medborgare.
            Enligt vår mening är både lagförslagen och motiveringarna i flera
            fall alltför vagt utformade. Om lagändringarna antagits ograverat
            kunde det ha lett till att antalet godtyckliga beslut ökat i ärenden
            om uppehållstillstånd och medborgarskap.
          </note>
          <note n="6aa599d9">
            Man kan redan i dag finna en sådan utveckling, som följd av tillämpningen
            av den s.k. barnpraxisförordningen från den 14 april i fjor. I
            en del fall har bedömningen av de sökandes vandel lett till orimliga
            konsekvenser, vilket flera frivilligorganisationer påpekat.
          </note>
          <note n="aa156a81">
            I propositionens lagförslag finns ett antal formuleringar som
            inte är noggrant definierade. Kristdemokraternas hållning till
            propositionen har varit den, att antingen måste dessa formuleringar
            i lagtexten ändras, eller också måste motiven utformas på ett
            tydligare sätt.
          </note>
          <note n="ff048700">
            Fru talman! I propositionen föreslås att det när det gäller de
            facto-flyktingar och krigsvägrare skall föras in en uttrycklig
            bestämmelse i utlänningslagen om att brottslighet kan utgöra ett
            särskilt skäl att inte bevilja asyl. Vi instämmer i den delen
            av förslaget.
          </note>
          <note n="85610818">
            Regeringen och utskottsmajoriteten anser också att om brottsligheten
            ligger på gränsen till det som kan motivera ett avslag på asylansökan
            får även andra allvarliga anmärkningar mot utlänningens levnadssätt
            vägas in. Detta avspeglas inte på ett logiskt och klart sätt i
            lagtexten, där det heter "på grund av brottslighet eller någon
            annan omständighet". Det kan alltså mycket väl tolkas som antingen-eller.
          </note>
          <note n="79e8caf8">
            Det måste klart framgå att andra allvarliga anmärkningar mot
            den asylsökandes levnadssätt inte ensamma utgör grund för avslag
            när det gäller de facto-flyktingar och krigsvägrare. Ett förtydligande
            måste göras. Det kan ske på ett av två sätt: Antingen ändras lagtexten
            eller motiveringen.
          </note>
          <note n="805d2e8e">
            Vi kristdemokrater står bakom reservation 1 med ändrade motivuttalanden.
            Jag yrkar bifall till denna reservation.
          </note>
          <note n="742d6603">
            Fru talman! I propositionen föreslås att det i utlänningslagen
            förs in att utlänningens skötsamhet och hederlighet skall beaktas
            vid prövningen av ansökningar om uppehållstillstånd.
          </note>
          <note n="fa8f7745">
            Det bör i detta sammanhang påpekas att Genèvekonventionen tolkas
            på skilda sätt i olika länder. En stor del av de flyktingar som
            i Sverige får uppehållstillstånd av humanitära skäl räknas i ett
            flertal andra länder som konventionsflyktingar. Under beteckningen
            "humanitära skäl" döljer sig alltså ett antal personer med lika
            starka skyddsbehov som dem som i Sverige räknas som konventionsflyktingar.
          </note>
          <note n="dd46e31e">
            I dessa fall måste skyddsbehovet väga lika tungt som när det
            gäller konventionsflyktingar. Det skulle vara stötande för vår
            syn på människovärdet om exempelvis en person som vägrat delta
            i krig mellan två stater erhåller asyl som krigsvägrare, medan
            den som vägrat att skjuta på sina landsmän i ett inbördeskrig
            vägras uppehållstillstånd med hänvisning till förväntad bristande
            skötsamhet.
          </note>
          <note n="6aaaac7e">
            Både Riksåklagaren och Rikspolisstyrelsen anser att det bör ges
            riktlinjer för var gränsen skall gå för att anmärkningar i fråga
            om levnadssättet skall medföra avslag på en ansökan. Utlänningsnämnden
            och flera frivilligorganisationer anser att endast lagförd brottslighet
            skall ha inverkan. Vi kristdemokrater delar denna uppfattning.
          </note>
          <note n="44319655">
            Fru talman! Regeringen vill ge vidgade möjligheter att återkalla
            uppehållstillstånd om en utlänning inte lever skötsamt och hederligt.
          </note>
          <note n="6bf9fc30">
            Man skriver: "Återkallande bör således komma i fråga endast om
            utlänningen dömts till fängelsestraff av avsevärd längd eller
            om det annars föreligger otvetydigt konstaterade anmärkningar
            i fråga om levnadssättet."
          </note>
          <note n="dcc5a39d">
            Den senare delen av meningen kan tolkas på många olika sätt.
            Olika grupper av invånare i Sverige kan framföra anmärkningar
            på andra människors levnadssätt. Dessa anmärkningar kan vara väl
            dokumenterade.
          </note>
          <note n="371f1893">
            Eftersom man i propositionen föreslår vidgade förutsättningar
            att döma till utvisning samt att bevilja tillfälligt uppehållstillstånd
            i de fall där det finns tvekan om den sökandes skötsamhet, anser
            vi kristdemokrater att en lagändring om återkallelse av uppehållstillstånd
            inte krävs. Vårt krav återfinns i reservation
          </note>
          <note n="e2ed4089">
            12.
          </note>
          <note n="d9101e95">
            Fru talman! Också i medborgarskapsärenden vill regeringen föreslå
            denna lydelse av lagen: "- - - har levt skötsamt och hederligt
            och kan förväntas även i framtiden iaktta ett sådant levnadssätt".
          </note>
          <note n="e12fef3c">
            De remissinstanser som torde ha den största erfarenheten av att
            bedöma framtidsutsikten för personer som varit brottsliga, Rikspolisstyrelsen
            och Brottsförebyggande rådet, framhåller svårigheterna i att göra
            en sådan prognos. Vi kristdemokrater anser det ofrånkomligt att
            ett visst mått av framtidsbedömning måste ingå i bedömningen i
            ett medborgarskapsärende. Men vi vill understryka de svårigheter
            som remissinstanserna påpekat. Vi vill inte ha den lagändring
            som föreslås, och vi stöder därför reservation 17.
          </note>
          <note n="82bf1b9a">
            Fru talman! Slutligen vill jag nämna något om den utsatta grupp
            kvinnor som kommit hit efter en kort bekantskap med en svensk
            eller utländsk man bosatt i
          </note>
          <note n="15d54ca3">
            Sverige. En del har träffats via kontaktannons, s.k.
          </note>
          <note n="0244643b">
            kvinnoimport. En del av dessa kvinnor råkar illa ut, blir förnedrade
            och misshandlade. Barn i förhållandet far också illa. Kvinnorna
            har inte alltid språkkunskaper eller insikt om sina rättigheter
            för att kunna söka hjälp. Det finns män som satt denna import
            i system och tagit hit den ena kvinnan efter den andra.
          </note>
          <note n="dc8bbb01">
            Ett sätt att hindra män som misshandlat kvinnor att återigen
            importera kvinnor är att Invandrarverket får ta del av polis-
            och kriminalregister. Detta skulle hindra fortsatt import för
            dem som satt det i system. I
          </note>
          <note n="595ff75a">
            reservation 25 aktualiseras denna problematik. Jag yrkar bifall
            till denna reservation.
          </note>
          <note n="75017076">
            Anf. 75 MAUD BJÖRNEMALM (s)
          </note>
          <note n="16d1e514">
            Fru talman! Det här är detta riksmötes sista debatt när det gäller
            invandrar- och flyktingpolitiken. Jag vill därför ta tillfället
            i akt och tacka Rune Backlund för alla de intressanta och konstruktiva
            debatter som vi har haft under årens lopp i invandrar- och flyktingpolitiska
            frågor.
          </note>
          <note n="34741ad5">
            Rune Backlund lämnar nu riksdagen. Jag tror att samtliga utskottsledamöter
            instämmer med mig om att det kommer att bli tomt efter dig, Rune.
            Tack skall du ha för de här åren.
          </note>
          <note n="667cd91b">
            Fru talman! Apropå söndagens artikel om Flyktingkommitténs arbete
            vill jag till Ulla Hoffmann säga att det arbetet skall vara färdigt
            den 30 juni. Då skall vi överlämna ett betänkande till invandrarministern.
          </note>
          <note n="8b899cac">
            Sedan tycker jag att vi kan diskutera det som kommer att stå
            i detta betänkande.
          </note>
          <note n="76a748ed">
            Fru talman! Socialförsäkringsutskottet behandlar i det här betänkandet
            regeringens förslag till ändringar i utlänningslagen. Det är framför
            allt två förslag till ändringar som väckt särskild uppmärksamhet.
          </note>
          <note n="04d8ac6b">
            Den ena diskussionen har rört sig om uttrycken leva skötsamt
            och hederligt. När det gäller uppehållstillstånd för andra än
            för dem som är berättigade till asyl, dvs. när det kan vara fråga
            om humanitära skäl eller anknytning, skall hänsyn tas till om
            utlänningen för en hederlig vandel. Det är i och för sig ingenting
            nytt, för så är ju praxis för närvarande.
          </note>
          <note n="5be4df91">
            Vad regeringen föreslår är att praxis skall bli lag.
          </note>
          <note n="bbd2cdbf">
            Enligt utskottets uppfattning ger också lagstiftningen tydliga
            signaler om att det svenska samhället ställer krav på den som
            skall leva och bo här.
          </note>
          <note n="a9ae7d73">
            När regeringen skickade sitt förslag till Lagrådet ansåg Lagrådet
            att uttrycket hederlig vandel var ett ålderdomligt uttryck. Man
            förordade därför att ordalydelsen skulle vara "leva skötsamt och
            hederligt".
          </note>
          <note n="8df3daa7">
            Efter att ha tagit del av motioner, debatter i riksdagen och
            i massmedierna om just ordet skötsamhet, beslöt utskottet att
            ändå använda sig av det juridiskt väl inarbetade begreppet "hederlig
            vandel". Det finns faktiskt viktigare saker att diskutera när
            det gäller flyktingpolitiken än hur ordet skötsamhet skall tolkas.
          </note>
          <note n="714aea8c">
            Det andra uppmärksammade förslaget gäller uppehållstillstånd
            efter inresa. I utlänningslagen sägs det att ett uppehållstillstånd
            inte kan bifallas om utlänningen befinner sig i Sverige när ansökan
            görs. Huvudregeln är nu och skall även i fortsättningen vara att
            uppehållstillstånd skall sökas före inresa i landet. Det finns
            undantag, bl.a. asylsökanden och när någon kommer hit för att
            förenas med en familjemedlem som han eller hon har bott tillsammans
            med utomlands.
          </note>
          <note n="2536c489">
            Verkligheten har dock visat att lagen har en alltför snäv utformning.
            När väntetiderna för unga asylsökande blir långa är det inte så
            konstigt att människor träffas, att ljuv musik uppstår och att
            relationer knyts.
          </note>
          <note n="001b6693">
            Socialförsäkringsutskottet gjorde redan under förra mandatperioden
            ett tillkännagivande till den dåvarande borgerliga regeringen
            om att man skyndsamt skulle utreda hur de anknytningar som uppkommer
            under asylsökandetiden skulle hanteras.
          </note>
          <note n="83b4488c">
            Den borgerliga regeringen lade fram en proposition med förslag
            till förändringar. Men förslaget stämde inte överens med vad socialförsäkringsutskottet
            hade begärt, så den socialdemokratiska regeringen drog tillbaka
            propositionen i oktober 1994.
          </note>
          <note n="7846d692">
            Det är utskottets begäran som vi nu behandlar, nästan exakt ett
            år efter tillkännagivandet. Jag kan förstå all den oro, ängslan
            och otålighet som alla som är berörda av det här förslaget känner
            inför den långa tid som detta har tagit.
          </note>
          <note n="a7cba11c">
            Men det är naturligtvis ingen lätt uppgift att få fram ett förslag
            som gör det möjligt att bevilja en tillståndsansökan gjord i Sverige
            utan att huvudprincipen sätts ur spel. Men jag anser att regeringen
            har lyckats med det.
          </note>
          <note n="378b1611">
            I utlänningslagen föreslås nu ett nytt stycke som medger att
            en ansökan om uppehållstillstånd får göras här i Sverige av en
            utlänning, om det är uppenbart att ansökan skulle ha beviljats
            om den hade gjorts före inresan.
          </note>
          <note n="078ecf40">
            Det är inte fråga om permanent uppehållstillstånd med en gång,
            utan man kommer att tillämpa s.k. uppskjuten invandringsprövning,
            dvs. att uppehållstillstånd ges för sex månader i taget fyra gånger
            innan permanent uppehållstillstånd beviljas, under förutsättning
            att äktenskapet eller samboförhållandet varar.
          </note>
          <note n="9ffdc90f">
            Huvudregeln - och det vill jag än en gång poängtera - är fortfarande
            att uppehållstillstånd skall beviljas före inresa till Sverige.
            Det är nödvändigt för att man skall kunna ha en reglerad invandring.
            Det är därför också viktigt att regeringen noga följer tilllämpningen
            av den nya regeln.
          </note>
          <note n="38a676df">
            Regeringen föreslår också i propositionen att det skall införas
            en bestämmelse i utlänningslagen om att brottslighet kan utgöra
            ett särskilt skäl för att inte bevilja de facto-flyktingar och
            krigsvägrare asyl.
          </note>
          <note n="7fa55203">
            I den nu gällande utlänningslagen är rätten till fristad i Sverige
            större för konventionsflyktingar än för krigsvägrare och de facto-flyktingar.
            Skall en konventionsflykting vägras asyl krävs det synnerliga
            skäl, medan det för de två andra grupperna räcker med särskilda
            skäl.
          </note>
          <note n="36bfda66">
            Någon klar praxis när det gäller att neka krigsvägrare och de
            facto-flyktingar asyl finns inte. Det kan naturligtvis tolkas
            så att det inte inträffar särskilt ofta att det finns särskilda
            skäl att neka. Men det skall vara fråga om lagakraftvunnen dom
            och ett fängelsestraff som inte är alltför kort för att det skall
            bli avslag eller för att ett avslag skall övervägas.
          </note>
          <note n="fda80ea7">
            I propositionen uttrycks det klart att även om det förekommer
            allvarlig och upprepad misskötsamhet som inte är konstaterad genom
            lagakraftvunnen dom, så skall inte det leda till ett avslag på
            asylansökan.
          </note>
          <note n="dca364e8">
            Det är när det gäller brottslighet som ligger på gränsen till
            vad som skulle kunna ge avslag på en ansökan som kan man väga
            in annan misskötsamhet.
          </note>
          <note n="8d5470c1">
            Det är ju inte så ovanligt att det ena är en följd av det andra.
            Men den asylsökandes behov av skydd måste alltid ställas i relation
            till brottsligheten och misskötsamheten.
          </note>
          <note n="1418dbe5">
            I propositionen föreslås också att möjligheten att återkalla
            ett uppehållstillstånd skall vidgas. Det förslaget har föranlett
            ett antal reservationer. Detta är ju inte något nytt, möjligheterna
            att återkalla ett uppehållstillstånd finns redan i dag, men det
            har varit svårt att tillämpa reglerna.
          </note>
          <note n="e4de515e">
            Utskottsmajoriteten anser att om ett beviljat uppehållstillstånd
            skall kunna återkallas så måste det krävas betydligt allvarligare
            anmärkningar än vad som krävs för att vägra att ge ett uppehållstillstånd.
            Skälen för att återkalla ett uppehållstillstånd måste också noga
            vägas mot skyddsbehovet. Utskottsmajoriteten har heller ingenting
            emot att tidsfristen för att återkalla ett tillstånd utsträcks
            från två till tre år.
          </note>
          <note n="f42a8ff2">
            Fru talman! Det finns sex reservationer som gäller frågan om
            medborgarskap fogade till betänkandet.
          </note>
          <note n="721152a5">
            Det skall enligt propositionen inte finnas någon möjlighet att
            återkalla ett beslut om medborgarskap. Det finns i och för sig
            starka skäl som talar för att införa möjligheten att återkalla
            ett svenskt medborgarskap som man fått på falska uppgifter.
          </note>
          <note n="f27a4260">
            Det är naturligtvis stötande att någon kan bli svensk medborgare
            med en falsk identitet som kanske döljer en kriminell bakgrund.
            Men mot detta talar att det skulle finnas två slags svenska medborgarskap:
            ett oåterkalleligt för den som blir svensk medborgare vid födseln
            och ett medborgarskap som kan återkallas för den som fått den
            genom ansökan.
          </note>
          <note n="7d7240c1">
            En person som blir fråntagen sitt svenska medborgarskap blir
            statslös. Huvudprincipen är ju att den som ansöker om svenskt
            medborgarskap måste avsäga sig sitt tidigare medborgarskap om
            man inte förlorar detta automatiskt. Den som fråntagits sitt svenska
            medborgarskap får sannolikt inte heller tillbaka sitt gamla medborgarskap.
          </note>
          <note n="0b4e4c81">
            Avsikten med att ta ifrån någon ett medborgarskap är ju att vederbörande
            skall lämna landet. Men detta är knappast möjligt för en statslös.
            Vart skall han eller hon ta vägen? Följden blir att vi kan få
            ett antal människor som inte har rätt att vara i Sverige men som
            på grund av verkställighetsproblem ändå blir kvar här.
          </note>
          <note n="308ee4fc">
            Utredningarna om svenskt medborgarskap skall också göras fylligare
            än i dag, mot bakgrund av att det inte går att återkalla ett medborgarskap.
            Därför skall den rätt till terminalåtkomst av uppgifter ur polisregistret
            som det föreslagits att Invandrarverket och
          </note>
          <note n="f2b2b95c">
            Utlänningsnämnden skall få inte bara gälla uppehållstillstånd,
            utan också ärenden som rör svenskt medborgarskap.
          </note>
          <note n="3b72909c">
            Fru talman! Till betänkandet finns 25 reservationer fogade. Jag
            yrkar avslag på alla dessa och bifall till utskottets hemställan.
          </note>
          <note n="9b7723c8">
            Anf. 76 ULLA HOFFMANN (v) replik
          </note>
          <note n="35b74aed">
            Fru talman! Maud Björnemalm vill inte ha en diskussion om förslaget
            från Flyktingpolitiska kommittén redan nu, utan hon tycker att
            vi skall vänta. Det ligger väl någonting i detta, och jag ser
            fram emot den diskussionen.
          </note>
          <note n="a2914a82">
            Jag blir litet mer fundersam när Maud Björnemalm säger att vi
            har viktigare saker att diskutera än hur ordet "skötsamhet" skall
            tolkas. Hon säger också, när det gäller återkallelse av uppehållstillstånd,
            att
          </note>
          <note n="0e4543b8">
            "otvetydigt konstaterad anmärkning" skall kunna vara grunden
            för att uppehållstillståndet skulle kunna återkallas.
          </note>
          <note n="5c690d5b">
            I frågan om hederlig vandel sade Maud Björnemalm att praxis nu
            skall bli lag. Det visar hur viktigt det är att vi här i kammaren
            debatterar och diskuterar tolkningar av olika ord. Ta t.ex. betydelsen
            av
          </note>
          <note n="69414fb7">
            "skötsamhet". Vad kan innebörden vara i det? Eller vad är "otvetydigt
            konstaterade anmärkningar"?
          </note>
          <note n="844e0387">
            Kommer denna praxis att bli lika med lag om några år?
          </note>
          <note n="5cb24126">
            Anf. 77 MAUD BJÖRNEMALM (s) replik
          </note>
          <note n="fd41b01e">
            Fru talman! Som jag sade tidigare var det 25 reservationer till
            detta betänkande, 11 stycken består
          </note>
          <note n="f8b2a988">
            Vänsterpartiet med.
          </note>
          <note n="9d323d60">
            Den fråga som jag tycker är viktig att diskutera med Vänsterpartiet
            är vad ni egentligen vill med flyktingpolitiken. Vad vill ni har
            för regler, och vad är det för flyktingpolitik ni förespråkar?
            Skall vi inte ha någon reglerad invandring? Ni yrkar avslag på
            det mesta? Skall vi ha helt öppna gränser till Sverige?
          </note>
          <note n="35a02fde">
            Anf. 78 ULLA HOFFMANN (v) replik
          </note>
          <note n="4d41a71f">
            Fru talman! Jag tror inte att det är helt okänt för
          </note>
          <note n="2aa352cf">
            Maud Björnemalm var Vänsterpartiet står i flyktingfrågor. Men
            jag skall självklart se till att Maud Björnemalm får den informationen.
            Jag hinner tyvärr inte ge den nu, på två minuter, vilket jag gärna
            skulle göra.
          </note>
          <note n="d085edc2">
            Vad vi tycker finns ganska tydligt angivet i våra olika motioner
            och i våra reservationer.
          </note>
          <note n="1b79beba">
            Anf. 79 KARL-GÖRAN BIÖRSMARK (fp)
          </note>
          <note n="81958112">
            replik
          </note>
          <note n="87c0ce12">
            Fru talman! Det är viktigt med tydliga signaler och tydliga lagar
            och regler. Att vi har fått den här diskussionen beror ju på att
            vi vill ha det. Det var därför det fanns en utredning, SOU 1993:120,
            och det är därför vi har fått den här propositionen och det här
            betänkandet.
          </note>
          <note n="875f2789">
            Nu hade man alltså chansen att på en punkt - det är den jag vill
            ta upp och det är den som vår reservation 2 omfattar - klargöra
            vad som skall gälla beträffande lagakraftvunnen dom. Skall det
            finnas ytterligare signaler om annan misskötsamhet? Jag begränsar
            mig till detta nu.
          </note>
          <note n="f05c25c1">
            Jag refererade i mitt inledningsanförande till FN:s deklaration
            om de mänskliga rättigheterna där det står att envar som blivit
            anklagad för straffbar gärning har rätt att betraktas som oskyldig
            till dess hans skuld blivit lagligen fastställd. Det är detta
            vi diskuterar nu.
          </note>
          <note n="0b9509e4">
            Skall man lägga in sådana signaler som inte har prövats i domstol?
            Det menar utskottsmajoriteten att man skall kunna göra.
          </note>
          <note n="675079b9">
            Då frågar jag mig: Vem gör detta? Hur skall det gå till? Vem
            fastställer detta? Det skall alltså inte vara en domstol, utan
            någon annan, och vem är det?
          </note>
          <note n="ddc498f0">
            Anf. 80 MAUD BJÖRNEMALM (s) replik
          </note>
          <note n="d2c49ef0">
            Fru talman! Till Karl-Göran Biörsmark vill jag säga att man under
            den borgerliga regeringen fastlade praxis när det gällde att kunna
            neka uppehållstillstånd på grund av vandel. Ett sådant praxisbildande
            beslut har Birgit Friggebo på regeringens vägnar undertecknat.
          </note>
          <note n="3e95c986">
            Vi har talat om lagakraftvunnen dom. Det är först, som det också
            står i propositionen, när brottsligheten ligger på gränsen till
            att ensam utgöra skäl för avslag som man också tar in vandeln
            och skötsamheten i övervägandet av om det skall bli ett avslag
            eller ett tillstånd att vistas i landet.
          </note>
          <note n="156c4017">
            Anf. 81 KARL-GÖRAN BIÖRSMARK (fp)
          </note>
          <note n="81958112">
            replik
          </note>
          <note n="e3bbdf97">
            Fru talman! Det var inte ett svar på min fråga.
          </note>
          <note n="df71cf12">
            Vi vet att det står att brottsligheten skall tas med.
          </note>
          <note n="f06fa3cf">
            Dessutom skall man, om det är ett gränsfall, lägga till annan
            misskötsamhet. Det är inför detta sätt att agera som vi känner
            en stor tveksamhet.
          </note>
          <note n="81668325">
            Precis som det har poängterats från flera håll är det människor
            som är sargade, skadade och som lever under stor press som vi
            skall bedöma. Då skall man ta in sådant som misskötsamhet i bedömningen.
            Därför kommer jag tillbaka till min fråga: Vem avgör detta, eftersom
            inte domstolen skall få göra det?
          </note>
          <note n="8f3b8390">
            Det är det här som jag tycker är det allvarliga.
          </note>
          <note n="2d8094e1">
            Man bryter mot det som jag har refererat till några gånger nu,
            FN:s paragraf om att inför lagen skall alla vara lika. Man skall
            få sitt ärende prövat, och man är oskyldig ända tills man i domstol
            har fått ett utslag.
          </note>
          <note n="1b647ec4">
            Men här går vi alltså vid sidan av och bedömer där domstol ej
            har gjort utslag, utan någon annan skall göra det. Vem är det?
          </note>
          <note n="dedf1836">
            Anf. 82 MAUD BJÖRNEMALM (s) replik
          </note>
          <note n="aa3ab2ac">
            Fru talman! Det kan knappast vara okänt för Karl-
          </note>
          <note n="3ed0de0a">
            Göran Biörsmark att det är Invandrarverket och Utlänningsnämnden
            som avgör vilka människor som skall få stanna här i landet, och
            att det är skyddsbehovet som är avgörande.
          </note>
          <note n="6e6d13a0">
            Antingen söker man asyl och får stanna för att man är konventionsflykting,
            krigsvägrare eller de facto-flykting, eller också har man andra
            starka humanitära skäl för att få stanna i landet. Man kanske
            gifter sig med en svensk eller en här boende utlänning som har
            uppehållstillstånd. Det är de kriterierna som gäller för att man
            skall få vistas här i landet.
          </note>
          <note n="7fa4dcd2">
            Om skyddsbehovet inte är så starkt att det är det som är det
            absolut avgörande, har man att se på de andra skälen också. Det
            är i de fallen det handlar om att Invandrarverket och Utlänningsnämnden
            gör de bedömningar som står i lagen, som står i förarbetena och
            som har utbildats i praxis.
          </note>
          <note n="a8c673ea">
            Anf. 83 RAGNHILD POHANKA (mp)
          </note>
          <note n="81958112">
            replik
          </note>
          <note n="28fdffde">
            Fru talman! Vi är allihop glada för att den del som rör återföreningen
            har kommit upp nu. Jag skulle ha önskat en litet generösare behandling,
            det har jag sagt i mitt föregående anförande. Men varför kunde
            de andra frågorna inte ha sparats tills slutbetänkandet från utredningen
            kom?
          </note>
          <note n="6c3b7895">
            Vi har gång på gång fått höra när vi har lagt fram förslag och
            väckt motioner att vi skall vänta tills utredningen är klar. Det
            är inget fel med det, men varför fatta beslut om så här stora
            och viktiga förändringar i utlänningslagen strax innan två stora
            utredningar som gäller flykting- och invandrarpolitiken är klara?
            Det kan jag inte förstå. Tre veckor innan slutbetänkandet kommer
            antar vi nu en hel del nya åtstramningsregler när det gäller asylpolitiken.
          </note>
          <note n="d26dc1e7">
            Jag vill också yrka bifall till reservation 13
          </note>
          <note n="58a9d05f">
            mom. 7.
          </note>
          <note n="afd04cbe">
            Min fråga är: Varför gör man detta alldeles i slutet av riksmötesåret?
          </note>
          <note n="cc063ec8">
            Anf. 84 MAUD BJÖRNEMALM (s) replik
          </note>
          <note n="e9b31efe">
            Fru talman! Flyktingpolitiska kommittén skall lämna sitt betänkande
            den sista juni. Sedan är det tänkt att detta betänkande skall
            vara ute på en bred remissomgång till, som diskussionen nu antyder,
            den sista oktober. Därefter skall ärendet behandlas av regeringen,
            gå till lagrådet och sedan läggas på riksdagens bord.
          </note>
          <note n="16c31c8e">
            Det kommer att dröja lång tid innan de frågor som behandlas i
            Flyktingpolitiska kommitténs betänkande blir föremål för behandling
            och beslut i riksdagen och innan de besluten kan träda i kraft.
          </note>
          <note n="cbd32386">
            Anf. 85 RAGNHILD POHANKA (mp)
          </note>
          <note n="81958112">
            replik
          </note>
          <note n="80cb48b6">
            Fru talman! Jag kanske inte uttryckte mig tydligt nog. Vad är
            det för skillnad mellan de förslag som har kommit från andra partier,
            som vi har blivit hänvisade till och som vi inte har fått ta upp
            under tiden som utredningen pågått och just de frågor som tas
            upp i detta betänkande i dag? Jag kan inte förstå att de är särskilt
            brådskande att ta ställning till.
          </note>
          <note n="5a4b24df">
            Det utskottsinitiativ som togs när jag inte var med, under den
            förra riksdagsperioden, är ett särskilt ärende från början. Det
            är inte det jag talar om, utan det andra. Jag förstår inte den
            skillnaden och det resonemanget. Det skulle inte behöva vänta
            så lång tid. Om detta hade gått genom utredningen kanske det här
            är ett beslut som inte alls skulle fattas.
          </note>
          <note n="561cca45">
            Anf. 86 GUSTAF VON ESSEN (m) replik
          </note>
          <note n="b9e6eca8">
            Fru talman! Det gäller frågan om de här incidentrapporterna.
            Jag kommer tillbaka till det litet kort.
          </note>
          <note n="74f5b38a">
            Om man är asylsökande, befinner sig på en flyktingförläggning
            och uppför sig tvärtemot alla de regler som finns - det är fråga
            om hot, trakasserier och andra icke acceptabla beteenden - och
            om det finns tydliga tecken på att man inte är beredd att leva
            på det sätt som vi i övrigt önskar, då skall det, sägs det i betänkandet,
            inte vägas in i bedömningen. I princip, sägs det, skall det åtminstone
            ställas krav på att det är fråga om förhållanden som i vart fall
            lett till polisanmälan.
          </note>
          <note n="ee632724">
            Om det då finns incidentrapporter med förteckningar över olika
            saker som har lett till just polisanmälan - hur vägs de då in?
            Kommer de med i den bedömning som skall göras i de aktuella sammanhangen?
            Kommer de att få någon betydelse?
          </note>
          <note n="2d45bd7a">
            I så fall tycker jag att man skulle se till att Invandrarverket
            får besked om att man skall förteckna och polisanmäla de förseelser
            som begås på flyktingförläggningar eller under asylprocessen enligt
            ett särskilt system som man skulle kunna utveckla, så att förseelserna
            kan vägas in i bedömningen. Annars kan man ju faktiskt uppföra
            sig hur man vill och ändå få asyl, så som majoriteten tydligen
            vill.
          </note>
          <note n="ab6e577d">
            Hur man uppför sig under asylprocessen måste också kunna vägas
            in. Jag vill ha ett klart besked på den punkten.
          </note>
          <note n="5f375460">
            Anf. 87 MAUD BJÖRNEMALM (s) replik
          </note>
          <note n="d6d0dac4">
            Fru talman! Det är riktigt, som Gustaf von Essen säger, att incidentrapporterna
            inte skall ligga till grund för avslag på asylansökan.
          </note>
          <note n="d4feb5e7">
            Det är personalen på förläggningarna som upptecknar incidenterna,
            och man kan naturligtvis uppleva sådana här saker olika. Men om
            man upplever incidenterna som väldigt allvarliga skall man naturligtvis
            anmäla det till polisen. Såvitt jag kan förstå registreras de
            hos polisen, och sedan avgör polisen hur pass allvarliga de är
            och vilka åtgärder man behöver vidta som polismyndighet. Incidenterna
            finns sedan förtecknade hos polisen. Eftersom Invandrarverket
            och Utlänningsnämnden skall ha tillgång till polisregistren får
            väl också Invandrarverket och Utlänningsnämnden väga in uppgifterna
            i de bedömningar som för övrigt finns om utlänningens vandel,
            och sedan väga det mot skyddsbehovet, såvitt jag kan förstå. Men
            det är min tolkning av incidentrapporteringen.
          </note>
          <note n="74aeb4d7">
            Anf. 88 GUSTAF VON ESSEN (m) replik
          </note>
          <note n="52962594">
            Fru talman! Med all respekt för Maud Björnemalm - jag har mycket
            stor respekt för henne och för vad hon gör - vill jag säga att
            jag inte är säker på att svenska folket blir så mycket klokare
            av att höra
          </note>
          <note n="15f6e3ca">
            Maud Björnemalms tolkning av denna fråga. Det vore bättre om
            regeringen eller Invandrarverket klargjorde
          </note>
          <note n="0685709f">
            - helst redan i dag - vad som gäller och inte gäller.
          </note>
          <note n="eb87d883">
            Om incidenter som leder till polisanmälningar förtecknas kunde
            man upprätta något slags förfarande, med rättssäkerhet i botten,
            som kunde utgöra en del i underlaget för bedömningen av uppehållstillstånd.
          </note>
          <note n="e4bbcdd7">
            Det vore bra om det tydligt klargjordes vad som menas när man
            skriver att det skall vara fråga om förhållanden som i vart fall
            lett till polisanmälan, och hur dessa rapporter i så fall skall
            tas upp i behandlingen.
          </note>
          <note n="c8e12973">
            Jag har väl en halv minut kvar. Eftersom jag inte har rätt till
            fler inlägg tänkte jag också passa på att framföra ett mycket
            varmt tack till Rune Backlund som har varit en fantastisk kamrat
            i de här frågorna under de fyra år som jag har varit i riksdagen.
            Jag har lärt mig kopiöst mycket av Rune Backlund, och även av
            Maud Björnemalm. Det har varit ett fantastiskt fint kamratskap.
            Jag vill tacka Rune Backlund för de här fyra åren och önska honom
            ett mycket varmt lycka till i fortsättningen med det nya arbete
            som väntar honom.
          </note>
          <note n="41793c95">
            Anf. 89 ANDRE VICE TALMANNEN
          </note>
          <note n="8de920cd">
            Positiva kommentarer till andra än dem man replikerar på medgives
            härmed.
          </note>
          <note n="8dbb5946">
            Anf. 90 MAUD BJÖRNEMALM (s) replik
          </note>
          <note n="3e6262c2">
            Fru talman! När det gäller incidentrapporterna kan jag inte ge
            ett klart svar till Gustaf von Essen, utan det får bli så att
            jag får ta med mig det här till Invandrarverkets styrelsen och
            Gustaf von Essen får ta med det till Utlänningsnämnden. Så får
            vi se vad resultatet kan bli.
          </note>
          <note n="7be8270d">
            Anf. 91 ROSE-MARIE FREBRAN (kds)
          </note>
          <note n="81958112">
            replik
          </note>
          <note n="55bc4d74">
            Fru talman! Jag vill ta upp de förändringar som föreslås när
            det gäller medborgarskapslagen. Jag är litet förundrad över majoritetens
            ställningstagande. Den innebär en så stor förändring av lagen
            att i majoritetstextens sammanfattning står:"I medborgarskapslagen
            föreslås att en bestämmelse införs varav framgår att tyngdpunkten
            i prövningen av en sökandes levnadssätt bör ligga på en bedömning
            av om sökanden i framtiden kan förväntas leva skötsamt och hederligt."
          </note>
          <note n="49651909">
            Vad har månntro regeringen och utskottsmajoriteten gjort med
            de farhågor som kommer från remissinstanserna och från dem jag
            nämnde i mitt huvudanförande? Det är ju de som bäst kan bedöma
            svårigheterna med den här typen av prognoser, Rikspolisstyrelsen
            och Brottförebyggande rådet. Vad är det som gör att ni inte nöjer
            er med att detta får ha en viss betydelse vid prövningen? Här
            skall nu tyngdpunkten ligga.
          </note>
          <note n="1eb1949f">
            Anf. 92 MAUD BJÖRNEMALM (s) replik
          </note>
          <note n="753a283a">
            Fru talman! Det gäller alltså tyngdpunkten i prövningen, och
            jag tycker inte att det är så särskilt märkvärdigt. När man söker
            svenskt medborgarskap har man ju vistats i landet under ca fem
            år. Då har
          </note>
          <note n="84186e12">
            Invandrarverket och Utlänningsnämnden möjlighet att kontrollera
            den sökandes levnadssätt. Det är väl inte sannolikt att man ändrar
            sitt framtida levnadssätt, så att man inte fortsätter att leva
            på samma sätt som man har levt tidigare.
          </note>
          <note n="2319f224">
            Jag förstår inte varför Rose-Marie Frebran gör så stor affär
            av den här prövningen.
          </note>
          <note n="efef66f3">
            Anf. 93 ROSE-MARIE FREBRAN (kds)
          </note>
          <note n="81958112">
            replik
          </note>
          <note n="29db42a3">
            Fru talman! Genom Maud Björnemalms svar blir detta ännu märkligare.
            Den här förändringen betyder alltså ingenting? Det bara för att
            man hade lust att ändra i lagen - åtminstone var det så för den
            socialdemokratiska gruppen i utskottet.
          </note>
          <note n="7d32ae91">
            Det skall alltså vara precis som förut. Det är den hederliga
            vandel man har fört som skall prövas. Men det var roligt att ändra
            litet, och därför förde man in detta.
          </note>
          <note n="ba91f54e">
            Fru talman! Jag vill också förtydliga, om jag inte gjorde det
            i mitt huvudanförande, att vi kristdemokrater naturligtvis står
            bakom alla våra reservationer, även dem jag inte yrkat bifall
            till.
          </note>
          <note n="9b22d7ad">
            Anf. 94 MAUD BJÖRNEMALM (s) replik
          </note>
          <note n="8aeed1a4">
            Fru talman! Jag tycker att Rose-Marie Frebrans replik talar för
            sig själv.
          </note>
          <note n="d2ee549e">
            Anf. 95 MARTIN NILSSON (s)
          </note>
          <note n="5d9306f7">
            Fru talman! I den proposition som ligger bakom det ärende vi
            just nu behandlar står att gärningar som inte är straffbelagda
            i Sverige normalt inte bör vägas in även om de i ett annat land
            föranlett ett fängelsestraff av avsevärd längd.
          </note>
          <note n="568dd644">
            Detta tycker jag är ett ypperligt förslag från regeringen, som
            utskottet också tillstyrker, vilket också jag vill göra.
          </note>
          <note n="1f7e8cf0">
            Orsaken till att jag går upp i talarstolen är att jag tycker
            det är dags att regeringen snabbt visar att man menar allvar med
            detta. I lördagens Dagens Nyheter kunde vi läsa om ett fall som
            visade det motsatta i den praktiska hanteringen. Det är ju inte
            regeringen, utan
          </note>
          <note n="54bf3ea2">
            Invandrarverket som står för hanteringen av de enskilda ärendena.
            Det handlar om en kamerunsk familj som riskerar att bli utvisad
            ur Sverige med hänvisning till straff för ett brott som begåtts
            i ett annat land, men som enligt svensk straffskala inte skulle
            ha rönt samma konsekvenser. I dag visade det sig att det främsta
            skälet till utvisningen inte längre är det faktum att brottet
            begåtts, utan att familjen gömt sig undan utvisning under ett
            antal år.
          </note>
          <note n="53f1b92b">
            Självklart måste svensk lagstiftning fungera så att det inte
            skall löna sig att gömma sig undan utvisningsbeslut. Men i det
            här fallet borde man konstatera att om utvisningsbeslutet i sig
            bygger på felaktiga grunder så borde regeringen granska det och
            skapa något slags prejudikat, så att vi snabbt får genomslag för
            den text som finns i det här lagförslaget, alltså att man bör
            väga in om det är en annan straffskala i ett annat land.
          </note>
          <note n="751b4453">
            Anf. 96 RUNE BACKLUND (c)
          </note>
          <note n="7169fcab">
            Fru talman! Jag begärde ordet inte för att förlänga debatten
            utan för att få tacka för de vänliga ord som riktats till mig
            från Maud Björnemalms och Gustaf von Essens sida.
          </note>
          <note n="45fadd78">
            Under de 13 år jag varit i riksdagen har vi haft många invandrar-
            och flyktingpolitiska debatter. En del har varit korta och andra
            har varit mycket långa.
          </note>
          <note n="92b30eba">
            Jag vill inte recensera det som har inträffat, men under dessa
            debatter har vi många gånger över partigränserna fått försvara
            principerna och grunderna för den flyktingpolitik som vi har.
            Inte minst under förra mandatperioden fördes flera sådana mycket
            principiella debatter.
          </note>
          <note n="340e1815">
            Jag vill tacka för min del för det mycket goda samarbetet och
            den konstruktiva ande vi har haft när det gäller att hantera och
            lösa en del av de problem som i sig är mycket svåra. Det framgår
            också av den debatt vi nyss har avlyssnat att det krävs varsamhet
            och noggrannhet när man hanterar flykting- och invandrarfrågor.
          </note>
          <note n="115cd256">
            Jag vill också, fru talman, passa på att säga ett tack till utskottets
            kansli, som många gånger har på ett mycket konstruktivt sätt bidragit
            till att lösa mycket svåra tekniska frågor på det här området.
          </note>
          <note n="606b033e">
            Tack, fru talman!
          </note>
          <note n="635eac5e">
            Överläggningen var härmed avslutad.
          </note>
          <note n="97f55079">
            Beslut
          </note>
          <note n="e3632add">
            Mom. 1 (levnadssättets betydelse vid asyl)
          </note>
          <note n="5200d7e1">
            1. utskottet
          </note>
          <note n="a8d7bd5a">
            2. res. 1 (mp, kds).
          </note>
          <note n="01e5e03c">
            3. res. 2 (fp).
          </note>
          <note n="099dda4b">
            4. res. 3 (v).
          </note>
          <note n="db4d9b03">
            Förberedande votering 1:
          </note>
          <note n="86e3f6f0">
            27 röster för res. 2
          </note>
          <note n="1e508244">
            18 röster för res. 3
          </note>
          <note n="8876ac77">
            256 avstod
          </note>
          <note n="eb87729b">
            48 frånvarande
          </note>
          <note n="2644915a">
            Kammaren biträdde res. 2.
          </note>
          <note n="0bf780bc">
            Förberedande votering 2:
          </note>
          <note n="db8f8f12">
            36 röster för res. 1
          </note>
          <note n="7d5a014b">
            23 röster för res. 2
          </note>
          <note n="fea716df">
            248 avstod
          </note>
          <note n="42177e98">
            42 frånvarande
          </note>
          <note n="56e00e01">
            Kammaren biträdde res. 1.
          </note>
          <note n="c71b7d06">
            Huvudvotering:
          </note>
          <note n="bf0033a4">
            235 röster för utskottet
          </note>
          <note n="552f6cda">
            28 röster för res. 1
          </note>
          <note n="05515899">
            42 avstod
          </note>
          <note n="a4ba8c95">
            44 frånvarande
          </note>
          <note n="bf0c996e">
            Kammaren biföll utskottets hemställan.
          </note>
          <note n="3d917b9d">
            Partivis fördelning av rösterna:
          </note>
          <note n="09a4a783">
            För utskottet: 144 s, 69 m, 22 c
          </note>
          <note n="d1dcc238">
            För res. 1: 16 mp, 12 kds
          </note>
          <note n="4ee58238">
            Avstod: 1 m, 24 fp, 17 v
          </note>
          <note n="e1991c8c">
            Frånvarande: 17 s, 10 m, 5 c, 2 fp, 5 v, 2 mp, 3
          </note>
          <note n="43f259e7">
            kds
          </note>
          <note n="db6c6f55">
            Mom. 7 (tidsfristen för återkallelse av uppehållstillstånd)
          </note>
          <note n="5200d7e1">
            1. utskottet
          </note>
          <note n="d9d7b987">
            2. res. 13 (v, mp).
          </note>
          <note n="4049d208">
            Votering:
          </note>
          <note n="5739088d">
            273 röster för utskottet
          </note>
          <note n="339ca492">
            37 röster för res. 3
          </note>
          <note n="28d8621f">
            39 frånvarande
          </note>
          <note n="bf0c996e">
            Kammaren biföll utskottets hemställan.
          </note>
          <note n="3d917b9d">
            Partivis fördelning av rösterna:
          </note>
          <note n="df87a45d">
            För utskottet: 146 s, 68 m, 23 c, 24 fp, 12 kds
          </note>
          <note n="003e7a50">
            För res. 3: 3 m, 18 v, 16 mp
          </note>
          <note n="47c87909">
            Frånvarande: 15 s, 9 m, 4 c, 2 fp, 4 v, 2 mp, 3 kds
          </note>
          <note n="74f15ebe">
            Mom. 8 (villkoren för återkallelse av uppehållstillstånd)
          </note>
          <note n="5200d7e1">
            1. utskottet
          </note>
          <note n="3737f5ae">
            2. res. 14 (m).
          </note>
          <note n="4049d208">
            Votering:
          </note>
          <note n="fc9ba9b9">
            208 röster för utskottet
          </note>
          <note n="62be1de4">
            72 röster för res. 14
          </note>
          <note n="38f3a341">
            26 avstod
          </note>
          <note n="b7b3363b">
            43 frånvarande
          </note>
          <note n="bf0c996e">
            Kammaren biföll utskottets hemställan.
          </note>
          <note n="3d917b9d">
            Partivis fördelning av rösterna:
          </note>
          <note n="2da66a8e">
            För utskottet: 146 s, 23 c, 23 fp, 3 v, 1 mp, 12 kds
          </note>
          <note n="20c2a012">
            För res. 14: 72 m
          </note>
          <note n="a8eb07aa">
            Avstod: 13 v, 13 mp
          </note>
          <note n="bbb56ff1">
            Frånvarande: 15 s, 8 m, 4 c, 3 fp, 6 v, 4 mp, 3 kds
          </note>
          <note n="ffb8cec6">
            Mom. 11 (ändringar i medborgarskapslagen)
          </note>
          <note n="5200d7e1">
            1. utskottet
          </note>
          <note n="2daae883">
            2. res. 17 (v).
          </note>
          <note n="4049d208">
            Votering:
          </note>
          <note n="9067afab">
            265 röster för utskottet
          </note>
          <note n="a463930d">
            45 röster för res. 17
          </note>
          <note n="28d8621f">
            39 frånvarande
          </note>
          <note n="bf0c996e">
            Kammaren biföll utskottets hemställan.
          </note>
          <note n="3d917b9d">
            Partivis fördelning av rösterna:
          </note>
          <note n="4dfb0b0d">
            För utskottet: 146 s, 71 m, 23 c, 24 fp, 1 kds
          </note>
          <note n="bf7ca330">
            För res. 17: 18 v, 16 mp, 11 kds
          </note>
          <note n="47c87909">
            Frånvarande: 15 s, 9 m, 4 c, 2 fp, 4 v, 2 mp, 3 kds
          </note>
          <note n="c9bd57b6">
            Mom. 20 (ansökan efter inresa)
          </note>
          <note n="5200d7e1">
            1. utskottet
          </note>
          <note n="0b5d1335">
            2. res. 23 i motsvarande del (v).
          </note>
          <note n="0af28197">
            3. res. 24 (mp).
          </note>
          <note n="1ceb7b22">
            Förberedande votering:
          </note>
          <note n="ceba1c89">
            Res. 24 ställdes mot res. 23 som biträddes genom uppresning.
          </note>
          <note n="c71b7d06">
            Huvudvotering:
          </note>
          <note n="1ab0bbb4">
            274 röster för
          </note>
          <note n="072cfea6">
            31 röster för
          </note>
          <note n="8511f6a9">
            4 avstod
          </note>
          <note n="bfcaeca4">
            40 frånvarande
          </note>
          <note n="fedce539">
            För utskottet: 144 s, 72 m, 22 c, 24 fp, 12 kds
          </note>
          <note n="70f57e8a">
            För res. 23: 18 v, 13 mp
          </note>
          <note n="17037e7f">
            Avstod: 1 s, 3 mp
          </note>
          <note n="1feb9d96">
            Frånvarande: 16 s, 8 m, 5 c, 2 fp, 4 v, 2 mp, 3 kds
          </note>
          <note n="866e3ae3">
            Mom. 22 (spruckna anknytningar)
          </note>
          <note n="5200d7e1">
            1. utskottet
          </note>
          <note n="f7b9bef4">
            2. res. 25 (fp, v, mp, kds).
          </note>
          <note n="4049d208">
            Votering:
          </note>
          <note n="a593bec8">
            241 röster för utskottet
          </note>
          <note n="4bec0175">
            70 röster för res. 25
          </note>
          <note n="03bf4d19">
            38 frånvarande
          </note>
          <note n="bf0c996e">
            Kammaren biföll utskottets hemställan.
          </note>
          <note n="3d917b9d">
            Partivis fördelning av rösterna:
          </note>
          <note n="4afc363b">
            För utskottet: 146 s, 72 m, 23 c
          </note>
          <note n="7b56a162">
            För res. 25: 24 fp, 18 v, 16 mp, 12 kds
          </note>
          <note n="582c12f7">
            Frånvarande: 15 s, 8 m, 4 c, 2 fp, 4 v, 2 mp, 3 kds
          </note>
          <note n="e9123827">
            Övriga moment
          </note>
          <note n="bf0c996e">
            Kammaren biföll utskottets hemställan.
          </note>
          <note n="1f87badc">
            14 § Mervärdesskatten på omsättning av begagnade varor, m.m.
          </note>
          <note n="55dfa0c8">
            Föredrogs
          </note>
          <note n="e1a0a815">
            Skatteutskottets betänkande 1994/95:SkU27
          </note>
          <note n="03172043">
            Mervärdesskatten på omsättning av begagnade varor, m.m. (prop.
            1994/95:202).
          </note>
          <note n="f7345d1c">
            Anf. 97 KARL-GÖSTA SVENSON (m)
          </note>
          <note n="f73d8162">
            Herr talman! I det här betänkandet behandlas regeringens förslag
            till nya regler för mervärdesbeskattningen av handeln med begagnade
            varor, konstverk, samlarföremål och antikviteter. Förslaget utgör
            en anpassning till gällande EU-regler. Det innebär att nuvarande
            regler om rätt till avdrag för fiktiv skatt skall slopas.
          </note>
          <note n="07235549">
            Vidare behandlas ett antal motioner från den allmänna motionstiden
            avseende förslag om ändringar i mervärdesskattelagen.
          </note>
          <note n="4bb5e34d">
            Efter det att det svenska momssystemet kompletterats med rätt
            till avdrag för fiktiv skatt har handeln med begagnade varor och
            affärstransaktioner avseende inbyten vid försäljning av olika
            slag av kapitalvaror fungerat på ett tillfredsställande sätt.
            Intresse för skatteplanerande åtgärder och s.k. svarta affärer
            torde inte längre förekomma i någon större utsträckning.
          </note>
          <note n="4e5fdabe">
            Den nuvarande rätten till avdrag för fiktiv skatt omfattar också
            varor av annat slag. Exempelvis förekommer denna rättighet när
            det gäller privatpersoners försäljning av bär, svamp och honung
            till någon som är skyldig att betala mervärdesskatt. Det är ingen
            överdrift att påstå att införandet av fiktiv skatt avseende denna
            form av affärsverksamhet bidragit till en bättre redovisning.
            Risken för s.k. svarta affärer har minskat betydligt.
          </note>
          <note n="6cca4efb">
            Med hänsyn härtill är det mycket olyckligt att förändra ett bra
            fungerande system till något som inte bara är sämre utan även
            krångligare och i många fall leder till kumulativa effekter, en
            form av dubbelbeskattning.
          </note>
          <note n="ea0fdded">
            Socialdemokraterna har ofta och återkommande ställt krav på att
            skattesystemen skall vara enkla, lättbegripliga och lätta att
            kontrollera. I det här förslaget till ändringar finns inte tillstymmelse
            till dessa kriterier. Det är beklagligt att socialdemokraterna
            på detta sätt bidrar till att vi får en ökad grad av skatteplanering.
            Risken för svarta affärer är uppenbar.
          </note>
          <note n="7adff8f3">
            De föreslagna nya reglerna om nytt system för beskattning av
            begagnade varor är krångliga. Det krävs omfattande ändringar i
            redovisnings- och bokföringssystem. Information och utbildning
            är också nödvändiga inslag för att genomföra förslagen. Även om
            dessa åtgärder genomförs till punkt och pricka kommer vissa branscher
            att inte kunna klara av sin redovisning på ett fullgott sätt.
            Det strider mot alla rättsbegrepp att genomdriva en sådan skattelagstiftning.
          </note>
          <note n="5b148463">
            Handeln med bär och svamp riskerar att återigen återgå till att
            en stor del av verksamheten hamnar vid sidan om den ordinarie
            redovisningen. Svarthandeln kommer sannolikt att öka. Slopandet
            av rätten till fiktivt skatteavdrag leder nämligen till att inköpskostnaden
            för svenska bär stiger med 25 %. En sådan kostnadshöjning innebär
            att importerade bär från
          </note>
          <note n="b77fc3bc">
            Polen och Ryssland får en klar konkurrensfördel. I
          </note>
          <note n="5d0b81f4">
            den mån uppköparna försöker minska sina kostnader genom att sänka
            plockningsersättningen minskar tillgången på plockade svenska
            bär, och importen kommer även av detta skäl att öka.
          </note>
          <note n="f9f184ef">
            Efter en omfattande kritik från oss moderater, folkpartister,
            kristdemokrater och vänsterpartister har majoriteten i utskottet
            delvis beaktat kraven från oss och bl.a. Riksskatteverket att
            senarelägga ikraftträdandet av de nya reglerna till den 1 november
            i år i stället för den 1 juli. Denna åtgärd är emellertid inte
            tillräcklig. Utskottsmajoriteten borde ha avvisat föreliggande
            förslag och gett regeringen direktiv att återkomma med ett nytt
            förslag som beaktar den kritik som framförts.
          </note>
          <note n="7e910be6">
            Herr talman! Vi moderater vill inte på något sätt undandra oss
            skyldigheten att efter medlemskapet i
          </note>
          <note n="ed348e7b">
            EU anpassa våra momsskatteregler efter vad som gäller inom gemenskapen.
          </note>
          <note n="b0fc3c41">
            Vi är också fullt medvetna om att vi inte i samband med medlemskapsförhandlingarna
            begärde något undantag när det gäller rätten till fiktivt skatteavdrag.
          </note>
          <note n="056b27c2">
            När vi nu har blivit medlemmar skall vi utnyttja vårt medlemskap.
            Vi finns numera som jämställd part vid beslutsbordet i Bryssel.
            Det är därför enligt moderat uppfattning självklart att vi skall
            utnyttja vår nyvunna situation genom att ta upp förhandlingar
            med
          </note>
          <note n="6d880b08">
            EU och försöka påverka de övriga medlemsländerna att ta till
            sig de goda erfarenheter vi har i vårt land när det gäller ett
            fungerande momssystem vid handel med begagnade varor. Vi måste
            sälja våra idéer i detta avseende. Det är viktigt, tycker vi från
            moderat håll.
          </note>
          <note n="19f0ba9a">
            Det är uppenbarligen på det viset att det politiska ledarskapet
            inom Finansdepartementets skatteområde är bristfälligt. Det är
            beklämmande att man inte tar till vara Sveriges intressen.
          </note>
          <note n="9cda13b0">
            Det bristfälliga politiska ledarskapet framkommer också när det
            gäller de förhandlingar som kommer att företas i EU med anledning
            av den övergångsordning som för närvarande gäller inom EG avseende
            mervärdesskatten. Vi moderater har begärt att regeringen omgående
            skall ta initiativ till en förutsättningslös utredning om hur
            Sverige vill att det framtida momssystemet inom EU skall utformas.
            Det är enligt moderat uppfattning nödvändigt att en sådan utredning
            ger besked om vilka effekterna blir vid olika alternativa lösningar.
            Även i detta avseende har Socialdemokraterna avvisat vårt förslag
            utan någon som helst kommentar.
          </note>
          <note n="54598ddc">
            Herr talman! Det är otvivelaktigt på det viset att även den socialdemokratiska
            utskottsgruppen har behandlat regeringens förslag på ett oansvarigt
            sätt.
          </note>
          <note n="0ed5d216">
            Utan att ifrågasätta att förslaget i propositionen leder till
            ökat krångel, skattebortfall på grund av avsevärt ökad risk för
            oredovisade transaktioner, skatteplanering och att svenska arbetstillfällen
            exporteras genom att verksamheter av skatteskäl kan flyttas utomlands
            har regeringens förslag anammats.
          </note>
          <note n="aeb53523">
            Genom att genomföra regeringens förslag rätt upp och ned är risken
            uppenbar att verksamheten flyttar utanför landets gränser, som
            jag har nämnt tidigare.
          </note>
          <note n="88917645">
            Det kan vara fråga om bärhandel, resebyråverksamhet och olika
            slag av verksamheter som handlar med samlarföremål.
          </note>
          <note n="db58b82e">
            Det är på sin plats att Ulla Rudin ger sin och Socialdemokraternas
            syn på detta förhållande.
          </note>
          <note n="5df65ed4">
            Herr talman! När det gäller den ekonomiska politiken i stort
            är de viktigaste målen att sanera de offentliga finanserna och
            att skapa tillräckliga förutsättningar för hundratusentals arbetstillfällen
            som måste växa fram i den privata sektorn. Dessa bägge mål är
            varandras förutsättningar.
          </note>
          <note n="8de6f10d">
            Utan tillräckligt omfattande och trovärdig budgetsanering uppnås
            inte de väsentligt lägre räntor som är ett av de nödvändiga villkoren
            för tillräckligt stora investeringar i nya jobb. Utan en politik
            som i övrigt medför ett bra klimat för de företag och de företagare
            som fattar beslut om de nya jobben försämras möjligheterna att
            uppnå målet om sanerade finanser. Det försämras på ett dramatiskt
            sätt, vill jag säga.
          </note>
          <note n="c7207f23">
            Skattepolitikens inriktning är av avgörande betydelse för att
            vi skall kunna åstadkomma det goda näringsklimat som gör att de
            som driver dagens företag och överväger att starta morgondagens
            bestämmer sig för att satsa på företagande.
          </note>
          <note n="df130596">
            Den stora skattekilen på arbete innebär särskilt stora problem
            för den privata tjänstesektorn. Det måste i vårt land skapas förutsättningar
            för tillväxt som i sin tur leder till en expansion i den privata
            tjänstesektorn. Det är emellertid inte realistiskt att i den nuvarande
            ekonomiska situationen överväga stora generella skattesänkningar
            på arbete. Det som främst bör komma ifråga är bl.a. slopad eller
            sänkt moms avseende vissa tjänster.
          </note>
          <note n="f297cf97">
            Skatteministern i den tidigare borgerliga regeringen inledde
            en diskussion med EU om differentierade momsskattesatser avseende
            tjänsteproduktion - det kunde vara lägre skattesatser i förhållande
            till dem vi har för närvarande eller slopad moms - för att på
            detta sätt bidra till att minska arbetslösheten.
          </note>
          <note n="02700fe6">
            Det finns intresse inom EU för att pröva sådana åtgärder, för
            att på så sätt förbättra förutsättningarna för nya jobb.
          </note>
          <note n="9d28ac78">
            Jag har nyligen varit i USA och tillbringade i huvudsak tiden
            i en förstad till Washington D.C. Jag kunde dagligen konstatera
            hur typiska småföretag utförde trädgårdstjänster både i anslutning
            till hyreshus såväl som på privata villatomter.
          </note>
          <note n="78a62c0f">
            I vart fall när det gäller privata villatomter är denna form
            av verksamhet mer eller mindre obefintlig i vårt land. En av de
            bidragande orsakerna är utan tvekan skattekilen.
          </note>
          <note n="0f4a9249">
            En differentiering av tjänstemomsen är för närvarande inte förenlig
            med vad som gäller inom EU. Det krävs således förhandlingar, kontakter
            och nya beslut inom EU för att medlemsländerna skall få möjlighet
            att slopa eller sänka viss tjänstemoms.
          </note>
          <note n="1ee3f39f">
            Regeringen har gång på gång avvisat möjligheterna att genom sänkt
            tjänstemoms skapa förutsättningar för nya jobb i den privata tjänstsektorn.
            Regeringen har visat sig fullständigt ointresserad av att ta upp
            förhandlingar med EU om att förändra momsreglerna inom detta område.
            Det är, herr talman, ytterligare ett belägg för att det politiska
            ledarskapet i regeringen inte fungerar på ett tillfredsställande
            sätt.
          </note>
          <note n="aed1d32c">
            Det är lika märkligt att Centern, som gång på gång bl.a. velat
            införa sänkt byggmoms, är lika passiv och underdånig det stora
            regeringspartiet i detta avseende.
          </note>
          <note n="19929a1f">
            Vid den skattedebatt vi hade för några veckor sedan frågade jag
            Anita Johansson varför Socialdemokraterna var så ointresserade
            av att förändra momsskattesatsen avseende tjänsteproduktion. Jag
            upprepade frågan utan att få svar. Det är på tiden att vi får
            svar i dagens debatt på frågan om var Socialdemokraterna står
            i denna fråga och på frågan varför ni är så hårda motståndare
            till att skapa bättre förutsättningar inom tjänstesektorn för
            att på så vis ge tillfälle till nya jobb.
          </note>
          <note n="a913f303">
            En annan tillväxthämmande fråga som berör momsen är den av regeringen
            föreslagna förkortade redovisningstiden. I ett läge med mycket
            hög arbetslöshet - regeringen räknar även vid sekelskiftet med
            arbetslöshet kring 10 % - åsamkas de svenska företagen nya omfattande
            skattekostnader.
          </note>
          <note n="34ae1cac">
            Likviditetsindragningen uppgår till minst 8 miljarder. Oaktat
            att de allra minsta företagen undantagits eller tydligen kommer
            att undantas från skyldigheten att redovisa moms tidigare är det
            ett dråpslag mot företagsamheten.
          </note>
          <note n="465b8083">
            Det rimmar illa med det fagra tal som då och då hörs från sosse-
            och Centerhåll om deras positiva inställning till små och medelstora
            företag. Jag kan konstatera att det endast är fråga om fagert
            tal. Ord och handling stämmer inte överens.
          </note>
          <note n="6d90099c">
            Är inte Socialdemokraterna tillräckligt brända på att högre skatter
            på företag och företagare leder till minskat intresse för företagande
            och därmed minskad tillväxt?
          </note>
          <note n="cf876d83">
            Jag är även i detta avseende förvånad över att
          </note>
          <note n="3b055b80">
            Centern lämnat sina tidigare principer. Under den borgerliga
            regeringsperioden avfärdade skatteutskottets borgerliga grupp
            med kraft aviserade utredningsförslag om förkortade redovisningstider
            beträffande moms. Vi var fullständigt överens om att inte rubba
            de redovisningstider vi hade då och som vi har för närvarande.
          </note>
          <note n="130b9fb5">
            Herr talman! Regeringen har för avsikt att återkomma till riksdagen
            med nya förslag om en ändring av mervärdesskattelagen, för att
            anpassa vår lagstiftning till EG:s regelsystem.
          </note>
          <note n="465f5f6b">
            Det har i detta sammanhang diskuterats huruvida moms i framtiden
            skall drabba ridsporten. Gällande bestämmelser inom EU avseende
            idrottsområdet kan tolkas på ett sådant sätt att det idrottsliga
            området även framdeles kan undantas från mervärdesskatt.
          </note>
          <note n="f257140c">
            Även i detta avseende saknas det politiskt ställningstagande
            inom Finansdepartementet. Det råder därför stor osäkerhet om olika
            idrotter blir föremål för mervärdesbeskattning eller inte.
          </note>
          <note n="7d7c7001">
            Från moderat håll avvisar vi införande av moms inom idrottens
            område. Det innebär givetvis att vi slår fast att ridsporten även
            fortsättningsvis undantas från moms. Det är enligt vår mening
            lika självklart att bowling, tennis, squash, badminton och andra
            inomhussporter undantas från moms, oavsett i vilken associationsform
            de bedrivs.
          </note>
          <note n="4f205c58">
            Det fanns ett förslag i höstas om att man skulle ha olika regler
            när det gäller denna typ av sporter. Det avvisades från skatteutskottets
            sida. Det skulle beredas ytterligare i regeringskansliet.
          </note>
          <note n="434dfa2d">
            Jag tycker att det är viktigt att vi slår fast att vi skall ha
            samma regler oavsett om sporten bedrivs i privat regi, i bolagsform
            eller som ideell verksamhet.
          </note>
          <note n="bbf267d2">
            Annars kommer vi bara att få olika former av skatteplanerande
            åtgärder.
          </note>
          <note n="7dc2c749">
            Eftersom några uttalanden inte finns från regeringssidan när
            det gäller denna fråga är det viktigt att den socialdemokratiska
            utskottsgruppen här och nu talar om hur ni vill ha det med momsen
            avseende idrottsområdet och visar klar flagg i denna fråga. Den
            är mycket viktig.
          </note>
          <note n="59863857">
            Inom parentes sagt har det varit väldigt osäkert för det stora
            arrangemang som Sverige skall ha med början den 4 augusti - VM
            i friidrott. Om det skulle bli moms på entréavgiften eller inte
            har varit en väldig osäkerhetsfaktor. Det hade orsakat väldigt
            stora förändringar i de intäkter som är budgeterade i den verksamheten.
          </note>
          <note n="eea43912">
            Avslutningsvis, herr talman, vill jag yrka bifall till reservation
            nr 1. Vi står givetvis bakom andra reservationer som innehåller
            moderata namn, men för tids vinnande vill jag bara yrka bifall
            till den. Jag vill samtidigt deklarera att vi, i den mån vi inte
            får gehör för denna reservation - det är mycket troligt - kommer
            att stödja reservation 2 om det yrkas bifall till den.
          </note>
          <note n="705b28c2">
            Anf. 98 ISA HALVARSSON (fp)
          </note>
          <note n="e749428d">
            Herr talman! Karl-Gösta Svenson svepte över ett väldigt stort
            och brett område i frågan om medvärdesskatten. Jag tänker fatta
            mig betydligt kortare.
          </note>
          <note n="223600b9">
            Precis som Karl-Gösta Svenson sade är det system som EG har valt
            för mervärdesbeskattning av handeln med begagnade varor, konstverk,
            samlarföremål och antikviteter mycket krångligt och komplicerat.
            Skattskyldiga har därför till vårt utskott klagat på att de inte
            hinner sätta sig in i det komplicerade nya systemet i tid. Även
            Riksskatteverket har pekat på svårigheter att hinna med information
            och utbildning till det av regeringen förslagna datumet den 1
            juli 1995.
          </note>
          <note n="70633f8b">
            Jag stöder yrkandet på senareläggning av tillämpningen av de
            nya reglerna till den 1 januari 1996. Det är faktiskt inte trovärdigt
            när utskottet i betänkandet påstår att en sådan senareläggning
            skulle riskera att komplicera läget genom störningar i handeln.
          </note>
          <note n="5aeead53">
            Det är synnerligen viktigt att Sverige som medlem aktivt arbetar
            för att förändra EG:s momsregler. Om vi i Sverige skall få medborgarna
            att känna delaktighet i och glädje för ett medlemskap i EU måste
            regler och lagar kännas meningsfulla. Det innebär mycket mer av
            aktivitet och intresse från regeringens sida att föra fram Sveriges
            synpunkter.
          </note>
          <note n="8563b1a0">
            Regeringen verkar tyvärr vara mycket ivrig att uppfylla varje
            bokstav i EG-reglerna. Men det gäller att tänka efter före. Ett
            exempel på detta överdrivna nit var införandet på s.k. terminalavgifter,
            dvs. de ersättningar som svenska Posten AB får från utländska
            postförvaltningar inom EU för att distribuera inkommande post.
          </note>
          <note n="c6b18d7a">
            I höstas var det enligt regeringen absolut nödvändigt att införa
            detta system den 1 januari 1995. Nu har dock redan de negativa
            effekterna uppdagats som bl.a.
          </note>
          <note n="98df1049">
            jag själv varnade för i en motion i höstas. Regeringen säger
            nu i sin proposition och utskottet instämmer i att starka skäl
            talar för att de svenska bestämmelserna ändras. Dessa regler skall
            alltså ändras fr.o.m. den 1
          </note>
          <note n="b940bee7">
            januari 1995, dvs. från det datum de infördes. Det är bra. Sverige
            skulle annars vara det enda landet i världen som debiterade moms
            på terminalavgifter. Det är bra att bestämmelserna ändras, men
            det hade naturligtvis varit ännu bättre om de aldrig införts.
          </note>
          <note n="267dcf33">
            När det gäller hur nya momsregler skall utformas krävs det att
            regeringen verkligen prövar detta mycket noggrant. Ta t.ex. tillämpningen
            av EG:s regler när det gäller undervisning. Det får inte som sports
            ske att ridsporten momsbeläggs. Det går verkligen inte att motivera
            varför den typiska flicksporten skulle momsbeläggas medan pojkarnas
            olika sporter skulle gå fria. Vad är det för skillnad på att lära
            någon rida eller lära någon att spela fotboll eller ishockey?
          </note>
          <note n="7b68b61f">
            Denna fråga bereds för närvarande av regeringen.
          </note>
          <note n="db22395a">
            Men som vi i ett särskilt yttrande betonat skulle en utvidgad
            momsplikt för ridsporten leda till diskriminering, eftersom den
            framför allt är en flicksport.
          </note>
          <note n="20d51a42">
            Ridningen kan inte som jag ser det betecknas som en utbildningstjänst.
            Det är förutom ren sport ett socialt umgänge och en trivsam fritidsaktivitet
            för speciellt många flickor.
          </note>
          <note n="c33a625a">
            Herr talman! Jag yrkar bifall till reservation nr 2.
          </note>
          <note n="34e0b6c8">
            Anf. 99 PER ROSENGREN (v)
          </note>
          <note n="dc5842c3">
            Herr talman! Så har vi då ännu ett ärende som innebär att vi
            skall EU-anpassa oss, i detta fall till ett krångligt system som
            i förhållande till dagens ordning kommer att skapa problem för
            näringsidkare. EU:s regler är ju knappast kända för att vara enkla
            och tydliga. Vi har i Sverige trots ett i övrigt krångligt skattesystem
            haft ett relativt enkelt system med den fiktiva avdragsrätten
            för moms.
          </note>
          <note n="554c3c5a">
            Den anpassning som nu föreslås innebär att vi går över till en
            marginalbeskattning som i många avseenden blir mycket krånglig.
            I vissa avseenden är marginalbeskattningen att föredra, men som
            helhet kan vi nog konstatera att den svenska modellen är överlägsen.
            Den fiktiva avdragsrätten kan nämligen öppna för viss svartverksamhet.
            Men i förhållande till de farhågor som restes när den fiktiva
            avdragsrätten infördes har verkligheten inte riktigt besannat
            de farhågorna.
          </note>
          <note n="3e11733f">
            Det har inte blivit så mycket svartverksamhet med anledning av
            den fiktiva avdragsrättens införande.
          </note>
          <note n="be5d1709">
            Det är inte heller lätt att förstå regeringens agerande när det
            gäller att anpassa sig till gällande EU-
          </note>
          <note n="ae7fee81">
            regler. Ibland gäller det att vara bäst i klassen. Ibland, som
            häromdagen när vi i kammaren diskuterade lönegarantin, gäller
            det att obstruera så mycket som möjligt, trots att det i det fallet
            fanns ett uttalande från kommissionen som borde ha gjort att regeringen
            inte fattade det beslut som fattades. Detta är ännu märkligare
            eftersom regeringens ställningstagande när det gäller lönegarantin
            inte vilade på traditionell socialdemokratisk ideologisk grund.
            Det borde i det läget ha varit naturligt för Socialdemokraterna
            att följa samma linje i lönegarantifrågan som Vänsterpartiet.
          </note>
          <note n="99bb3b3f">
            Det nu föreliggande förslaget till beslut har orsakat kritik
            inte bara från diverse branschorganisationer utan också från RSV,
            som kritiserar valet av tidpunkt för ikraftträdande av de nya
            reglerna. RSV anser att man inte hinner utbilda personal och att
            man inte kan komma ut med information med så kort varsel. Dessutom
            blir det mycket arbete för att kontrollera ett litet antal näringsidkare.
          </note>
          <note n="fb80a9b2">
            I reservation 2 yrkar Vänsterpartiet tillsammans med Folkpartiet
            att ikraftträdandet skall senareläggas till den 1 januari 1996.
            Utskottets majoritet har insett att tiden blir litet knapp, och
            föreslår att ikraftträdandet senareläggs till den 1 november 1995,
            detta efter att först ha försökt lägga ikraftträdandet till den
            1
          </note>
          <note n="5d1b1fe3">
            oktober. Det var ett förslag som visade på bristen på verklighetsförankring
            inom departement eller inom utskottsmajoriteten - jag vet inte
            vilka som kom med förslaget - eftersom ikraftträdandet i det fallet
            skulle ha inträffat mitt i en momsperiod. Vi undrar varför man
            inte kunde gått opinionen, och i detta fall oppositionen, till
            fullt mötes genom att förlägga ikraftträdandet till den 1 januari
            1996. Jag yrkar bifall till reservation 2.
          </note>
          <note n="152d30d7">
            Under denna tidsfrist skulle Sverige dessutom haft möjlighet
            att påverka EU mot ett enklare system som mer liknar det svenska.
            Flera experter på EU-moms hävdar det varit fullt möjligt för Sverige
            att få gehör för sin uppfattning.
          </note>
          <note n="65b33f3d">
            Herr talman! I detta ärende har slattats in en mängd motioner
            för den allmänna motionstiden som visserligen handlar om moms
            men som inte har mycket med ärendet som sådant att göra. Här dyker
            momsanpassningen till EU vad gäller utbildning, kultur och idrott
            upp, men också möjligheten att införa lägre moms på exempelvis
            tjänster, eller rättare sagt det med de gällande EU-reglerna omöjliga
            i att införa sådana momssatser. Ur sysselsättningsaspekt vore
            det emellertid önskvärt att den svenska regeringen arbetar för
            att det skall bli möjligt att på detta sätt införa differentierade
            momssatser.
          </note>
          <note n="7fc0f3bd">
            Vad gäller moms på idrott, kultur och utbildning bör riksdagen
            undvika att göra en överdriven och snabb EG-anpassning av de momsregler
            som återstår att anpassa inom dessa områden. En generell kulturmoms
            skulle t.ex. medföra en lång rad komplikationer då den berör mycket
            vitala delar av kulturlivet, och frågan bör därför inte hastas
            fram.
          </note>
          <note n="18ee4317">
            Ett belysande exempel på de svårigheter som
          </note>
          <note n="be0b7dc9">
            Sverige ställs inför gäller ridsporten. Eftersom fler flickor
            än pojkar ägnar sig åt ridning skulle flickornas idrottsutövande
            vid en momsbeläggning drabbas av ökade kostnader samtidigt som
            andra mer pojkdominerade idrotter åtnjuter momsfrihet. Ett sådant
            resultat bör naturligtvis undvikas.
          </note>
          <note n="1b42393c">
            Det är vår bestämda uppfattning att vi skall vara mycket försiktiga
            med anpassning till EU-regler i dessa fall, i all synnerhet som
            det inom EU i dag pågår en diskussion om just dessa områden. Jag
            står naturligtvis bakom samtliga reservationer som undertecknats
            av Vänsterpartiet. Men för tids vinnande yrkar jag bara bifall
            till reservationerna 2 och 9.
          </note>
          <note n="6e451f8a">
            Slutligen är vi nog eniga om, Karl-Gösta Svenson, att det behövs
            en momssänkning inom tjänstesektorn.
          </note>
          <note n="7b50e327">
            Men just när det gäller trädgårdsnäringen och privata villatomter
            tycker jag att det är ganska viktigt att respektive villaägare
            själv pysslar med trädgården. Vi får faktiskt inte glömma att
            trädgårdsarbete kanske är en av de viktigaste delarna i svenskens
            friluftsliv.
          </note>
          <note n="f98a7a5f">
            När det sedan gäller den förkortade redovisningstiden för moms
            håller jag med Karl-Gösta Svenson om den moderata kritiken i detta
            läge. Vi får se när den frågan dyker upp vad som kommer fram.
            Vänsterpartiet valde att inte ta strid med majoriteten i detta
            ärende. Men det är möjligt att det blir så när ärendet läggs på
            riksdagens bord.
          </note>
          <note n="ae9a1470">
            Regeringen har nämligen aviserat att man skall fundera över speciella
            regler för små och medelstora företag. Man kommer kanske att lindra
            de regler som nu har föreslagits i utredningen.
          </note>
          <note n="b11d57b1">
            Slutligen är det intressant att konstatera att Centerpartiet
            här företräds av den socialdemokratiska majoriteten. Det vore
            i och för sig ganska intressant att höra varför Centern har bytt
            ståndpunkt bl.a. när det gäller momsen. Det är synd att Centern
            har valt att inte delta i debatten.
          </note>
          <note n="adba6bd5">
            Anf. 100 RONNY KORSBERG (mp)
          </note>
          <note n="d9683d23">
            Herr talman! I vår populära serie "skatter som skall anpassas
            till EU" har vi i dag kommit till momsen på begagnade varor.
          </note>
          <note n="339cf831">
            Av diskussionen i dag och andra debatter vi har haft om anpassning
            av skatteregler, och speciellt när det gäller momsen, får man
            ibland intrycket av att vi kan styra hela samhället genom att
            förändra momssatsen. Det är naturligtvis en överdrift. Så är det
            ju inte.
          </note>
          <note n="b67d7c75">
            Men det blir lätt så när man fördjupar sig i dessa detaljer.
          </note>
          <note n="59749628">
            Man kan också notera att huruvida vi skall vara snabba med en
            anpassning till EU:s regler, eller om vi skall försöka skjuta
            på det så länge vi bara orkar och kan med, varierar i alla läger
            beroende på vilket syfte vi har med vår argumentering. Det finns
            liksom inte någon skönjbar logik i resonemanget från någon. Jag
            vill inte undanta mig själv heller från den kritiken.
          </note>
          <note n="d64cdcd0">
            Det är väl helt enkelt så att beroende på vad vi själva tycker
            och tänker och vill uppnå använder vi argumenten på det sätt som
            passar oss.
          </note>
          <note n="f26f2b74">
            Det betänkande som vi nu diskuterar innehåller diskussionen om
            man skall ha moms på begagnade varor av olika slag. Om vi nu har
            tagit steget att vi skall bli medlemmar i EU får vi kanske anpassa
            oss till de regler som gäller på ett hyfsat sätt. Men om vi upptäcker
            att det kan innebära ganska många problem för de företag som drabbas
            om vi skyndar på den här processen får vi väl låta det ta den
            tid det tar att komma över dessa svårigheter genom att ge berörda
            instanser möjligheten till utbildning och anpassning till de nya
            systemen. Det är väl ganska rimligt.
          </note>
          <note n="496a1258">
            Därför tycker jag att det är positivt att utskottet har fastnat
            för att skjuta på införandet av dessa regler till den tidpunkt
            i slutet av året som är angiven. Från början föreslogs att vi
            skulle införa dem från halvårsskiftet. Det hade nog blivit ganska
            besvärligt för en hel del företag. Det hade varit mycket olyckligt.
            Men nu kan vi väl acceptera den tidpunkt som finns.
          </note>
          <note n="dbec4be5">
            Jag tänker mest uppehålla mig vid två av de saker som har skickats
            med den här propositionen, som någon uttryckte det. Det gäller
            den eventuellt aviserade momsen på ridsport och den för ideella
            föreningar.
          </note>
          <note n="574193f3">
            Som andra har berört här vore det ganska olyckligt om vi började
            klassa just den här idrotten eller sporten som mer utbildningsinriktad
            än andra. Det kan inte vara någon större skillnad på lektioner
            i fotboll eller ridning. Det är bara frågan om terminologi - om
            vi kallar den träningspass eller lektioner. Det kan ha en viss
            betydelse. Vi tycker givetvis att det är rimligt att ridlektionerna
            undantas från moms. Det vore olyckligt med den snedvridning som
            vi annars kan få.
          </note>
          <note n="d90cab0c">
            Sedan vill jag också uppehålla mig litet grand vid momsen på
            ideella föreningar. Det är samma sak där.
          </note>
          <note n="7f7bb5ed">
            Det finns en stor flora av olika föreningar, men det gäller speciellt
            de föreningar som sysslar med biståndsverksamhet och handel med
            begagnade varor i samband med det. Vi tycker att det vore olyckligt
            om man försvårar den verksamheten och minskar den möjlighet som
            dessa organisationer har att bistå andra människor genom att belägga
            verksamheten med moms.
          </note>
          <note n="3ac18a82">
            Vi har ingen egen reservation som täcker just det området, men
            vi har en reservation nr 12 som jag yrkar bifall till. Den handlar
            om ideella föreningar och täcker in detta område. Jag vill även
            yrka bifall till reservation 9. Den handlar om ridsporten. I övrigt
            vill jag yrka bifall till reservation 6.
          </note>
          <note n="d0f11def">
            Anf. 101 MICHAEL
          </note>
          <note n="c333e215">
            STJERNSTRÖM (kds)
          </note>
          <note n="3f0c336d">
            Herr talman! Vårt nuvarande momssystem som i vissa fall medger
            avdrag för fiktiv skatt har fungerat bra under en lång tid. Reglerna
            har bidragit till en bättre redovisning och ett minskat antal
            s.k. svarta affärer. Det vore mycket olyckligt att byta till ett
            sämre och krångligare system.
          </note>
          <note n="29102203">
            Om de nya regler som regeringen föreslår antas av riksdagen finns
            det en risk för att handeln med bär och svamp återigen kommer
            att ske utan redovisning.
          </note>
          <note n="0465441e">
            Slopandet av det fiktiva skatteavdraget fördyrar inköpskostnaderna
            med 25 %.
          </note>
          <note n="46954bdd">
            Det är nu synnerligen viktigt att Sverige på ett aktivt sätt
            utnyttjar sitt medlemskap i EU för att vi skall kunna få behålla
            ett väl fungerande momssystem som är avsevärt mycket bättre och
            mer lätthanterligt för de skattskyldiga och skattemyndigheterna
            än EU:s motsvarande regler. Inför förhandlingarna inom EU om den
            övergångsordning som för närvarande gäller för mervärdesskatten
            bör regeringen snarast ta initiativ till en förutsättningslös
            utredning om hur Sverige vill utforma det framtida momssystemet
            inom EU. Utredningen bör vara färdig med sitt arbete till den
            1
          </note>
          <note n="4a29b47f">
            januari 1996, och regeringen bör därefter så snart som möjligt
            återkomma med ett förslag.
          </note>
          <note n="67cae737">
            I avvaktan på att det pågående utrednings- och förhandlingsarbetet
            blir klart bör nuvarande regler om fiktiv skatt, omsättning av
            begagnade varor, konstverk, samlarföremål och antikviteter samt
            beskattning av resebyråverksamhet behållas.
          </note>
          <note n="773471c5">
            Herr talman! Eftersom motioner från den allmänna motionstiden
            har lagts till detta betänkande utan att de motsvaras av någon
            del i propositionen vill jag också säga några ord om den ideella
            sektorn.
          </note>
          <note n="afda1fc3">
            En ännu så länge oklar fråga är hur Sverige i framtiden skall
            behandla ideella föreningar i momshänseende. För ideella föreningar
            som bedriver second handverksamhet, loppmarknader etc. där verksamheten
            är beroende av skänkta varor och där överskottet går till nödlidande
            på olika håll i världen skulle momsplikt innebära stora avbräck
            och upplevas djupt orättvist.
          </note>
          <note n="b2521038">
            Utredningen om Mervärdesskatten och EU (SOU
          </note>
          <note n="730e26a9">
            1994:88) har i sitt lagförslag angett som villkor för att en
            ideell förening skall vara befriad från moms på insamlings- och
            försäljningsverksamhet att denna verksamhet endast får bedrivas
            i "skälig omfattning".
          </note>
          <note n="b72b7f74">
            Något stöd för en sådan generell begränsning av de ideella föreningarnas
            skattebefrielse finns inte i EG:s momsdirektiv.
          </note>
          <note n="da75e7ea">
            Enligt EG:s sjätte momsdirektiv är det endast i de fall då skattebefrielse
            medför att en motsvarande kommersiell verksamhet missgynnas i
            konkurrenshänseende som medlemsländer har möjlighet att införa
            begränsningar av skattebefrielsen för allmännyttiga verksamheter.
            Avgörande är således inriktningen på den ideella föreningens verksamhet.
          </note>
          <note n="98cb9037">
            EG:s sjunde momsdirektiv har tillkommit för att eliminera dubbelbeskattning
            av bl.a. begagnade varor.
          </note>
          <note n="3a269549">
            I samband med att rådet tog det slutliga direktivet i februari
            1994 antog rådet och kommissionen på initiativ av Danmark en deklaration
            som rimligen måste förstås så att medlemsländerna får tillämpa
            de regler man finner lämpliga på detta område förutsatt att de
            inte leder till konkurrenssnedvridning.
          </note>
          <note n="5615c634">
            I Danmark och Storbritannien utgår ingen moms på denna typ av
            allmännyttig verksamhet. Danmark tillämpar redan EG:s direktiv
            så att försäljning av skänkta begagnade varor till förmån för
            allmännyttig verksamhet undantas från moms, och det oavsett försäljningens
            omfattning. Storbritannien tolkar direktivet så att det vid försäljning
            av skänkta varor till förmån för allmännyttiga ändamål inte finns
            någon egentlig vinst eller marginal att beskatta.
          </note>
          <note n="6edb1c98">
            Det finns således ett betydande tolkningsutrymme beträffande
            EG:s direktiv och inget tvång för Sverige att ändra vår lagstiftning
            vad beträffar ideella organisationers befrielse från mervärdesskatt
            på omsättning av skänkta och begagnade varor.
          </note>
          <note n="ed00fec2">
            I olika sammanhang har värdet av frivilliga och ideella insatser
            poängterats. För att få ett ökat engagemang i u-landsfrågor är
            det viktigt att ta vara på människors vilja och praktiska möjligheter
            att verkligen göra insatser. Biståndsorganisationerna gör i sitt
            insamlande av begagnade saker samtidigt en viktig miljöinsats
            som bör uppmuntras.
          </note>
          <note n="e1bbe1c8">
            De frivilliga biståndsinsatserna kommer att minska om moms införs.
            Detta vore olyckligt i en tid då behoven är mycket stora. Vidare
            riskerar återanvändningen att minska, och våra soptippar får ta
            emot en ökad mängd. Ur miljösynpunkt vore detta en tråkig utveckling.
            Kretsloppstänkandet har nu börjat hos fler och fler.
          </note>
          <note n="a20b1948">
            Regeringen har för avsikt att återkomma till riksdagen med förslag
            angående skattepliktens omfattning på utbildnings-, kultur-, sport-
            och idrottsområdet samt när det gäller ideell och jämförlig verksamhet.
          </note>
          <note n="686549a2">
            Det är min uppfattning att skatteplikten ej skall omfatta second-hand-försäljning,
            där överskottet går till ideella ändamål.
          </note>
          <note n="49aba422">
            Det finns all anledning för regeringen att vinnlägga sig om en
            mycket noggrann prövning av hur nya momsregler skall utformas
            för att passa in i EU:s nya regelsystem och samtidigt ta hänsyn
            till de principer som vi i dessa sammanhang värnat om här i landet.
          </note>
          <note n="acacf54a">
            En tillämpning av reglerna som innebär en utvidgad momsplikt
            inom ridsporten skulle leda till diskriminering, eftersom det
            är tjejsporten framför andra.
          </note>
          <note n="e4d042a2">
            Att flickornas sportutövning blir momsbelagd medan pojkarnas
            är momsfri kan naturligtvis inte accepteras.
          </note>
          <note n="661a04cd">
            Det vore intressant att höra vad den socialdemokratiska gruppen
            i riksdagen egentligen anser om en utvidgad moms som drabbar idrotts-
            och biståndsverksamhet?
          </note>
          <note n="18de46b7">
            Flera EU-länder har en skattesituation liknande den svenska.
            I Finland har man, trots sitt inträde i EU, beslutat att inte
            momsbelägga idrottsrörelsens verksamheter. Att EU-medlemskapet
            med nödvändighet skulle kräva en ökad momsplikt för ideella organisationer
            är mycket tveksamt.
          </note>
          <note n="13c9bc05">
            De ideella organisationerna är redan i dag hårt pressade ekonomiskt.
            Kommunala besparingar har lett till såväl minskade bidrag som
            höjda lokalhyror. Utvecklingen tvingar lokala föreningar att skära
            i verksamheten och/eller ta ut ökade avgifter av sina medlemmar.
          </note>
          <note n="cb7b68d1">
            Det finns all anledning att värna om de ideella organisationernas
            möjligheter att bedriva en bred förebyggande verksamhet, speciellt
            i en tid när vi ser en ökning av våld, missbruk, arbetslöshet
            och andra problem bland unga. Att lägga ytterligare administrativa
            och ekonomiska bördor på föreningslivet genom ökad momsplikt är
            att direkt motverka denna strävan.
          </note>
          <note n="a37242aa">
            Jag står bakom samtliga kristdemokratiska reservationer men yrkar
            för tids vinnande endast bifall till reservationerna nr 1 och
            nr 13.
          </note>
          <note n="aef2f6ce">
            Anf. 102 ULLA RUDIN (s)
          </note>
          <note n="d3dd6add">
            Herr talman! Fri rörlighet av varor, tjänster, människor och
            kapital är en central princip i EU-
          </note>
          <note n="691846cf">
            samarbetet. Sedan ett halvt år tillbaka gäller denna princip
            också oss, och för näringslivet har detta bl.a.
          </note>
          <note n="4aafd015">
            inneburit att tidsödande formaliteter vid gränserna har upphört.
          </note>
          <note n="2717ef47">
            Men inte bara tullfrågorna är viktiga för näringslivet. Också
            mervärdesskattereglerna är av central betydelse för den inre marknadens
            funktion. Förutom rent handelsmässiga krav på konkurrensneutralitet
            medlemsstaterna emellan är det också så att EU:s budget bygger
            på en viss andel av medlemsländernas mervärdesskattebas.
          </note>
          <note n="26688afe">
            Naturligtvis ställs det krav på att EG:s gemensamma kostnader
            fördelas rättvist mellan staterna. Att så sker övervakas också
            noggrant.
          </note>
          <note n="ebb658dc">
            Inför införandet av den inre marknaden 1993 fattade rådet beslut
            om en rad direktiv, som sammantaget innebar att mervärdesskatten
            och punktskatterna i stor utsträckning harmoniserades. Så långt
            det är möjligt skall skattebaserna för de olika skatterna, skattesatserna
            och beskattningsförfarandet vara lika, i syfte att säkerställa
            den inre marknadens funktion. I
          </note>
          <note n="82b4bc96">
            den mån det finns olikheter mellan medlemsländerna beror det
            på nationellt framförhandlade undantag.
          </note>
          <note n="c413f7df">
            I Sverige påbörjade vi EG-anpassningen redan vid skattereformen
            1991. Därefter har vi gjort olika justeringar, senast efter folkomröstningen
            nu i höstas. Nu har turen kommit till regler för mervärdesbeskattning
            av handel med begagnade varor, konstverk och samlarföremål.
          </note>
          <note n="fccfe511">
            Dessa regler, som är obligatoriska för medlemsländerna, antogs
            av rådet i februari i fjol och skulle ha varit införda i medlemsstaternas
            lagstiftning den 1
          </note>
          <note n="3a6b4cc6">
            januari 1995. Av naturliga skäl hann vi i Sverige inte uppfylla
            detta. De nya reglerna innebär att en skattskyldig återförsäljares
            vinstmarginal utgör beskattningsunderlaget.
          </note>
          <note n="8e6d57af">
            Samma regler gäller i EG för researrangörer. Dessa regler är
            i detta sammanhang på intet sätt nyinrättade; de trädde i kraft
            redan 1978. Men likheten i beskattningsförfarandet, dvs. marginalbeskattning,
            gör att regeringen har valt att sammanföra förslagen i proposition
            202.
          </note>
          <note n="8bc973be">
            Som jag nyss nämnde, är regelverken inom dessa områden tvingande.
          </note>
          <note n="ca8b8aec">
            De är införda eller håller på att införas i de övriga medlemsstaterna.
          </note>
          <note n="22e7b6b8">
            Konkurrensneutralitet och förhindrande av dubbelbeskattning gynnar
            vårt näringsliv. Trots det bygger flera av reservationerna på
            att Sverige bör behålla nuvarande interna regler.
          </note>
          <note n="8f10c708">
            Moderaterna och kristdemokraterna begär inte bara att vi skall
            bryta mot EG-rätten - vi skall också försvåra handeln för våra
            svenska företag. Herr talman! Jag finner detta anmärkningsvärt!
          </note>
          <note n="a10be28f">
            Sverige har förvisso hittills haft ett lätthanterligt system
            för handel med begagnade varor. Men den enkelheten försvinner
            naturligtvis nu när vi ingår i den gemensamma marknaden, där andra
            regler tillämpas.
          </note>
          <note n="0c858de3">
            Att vidhålla ett eget internt system är inte till fördel för
            näringslivet.
          </note>
          <note n="eec63d11">
            Detta har även de flesta av remissinstanserna insett, och de
            har således inte ifrågasatt regelsystemet som sådant. Vad de däremot
            har klagat på är regeringens förslag till ikraftträdande den 1
            juli i år.
          </note>
          <note n="68ea16b7">
            Trots olägenhet för handeln och en viss budgetförsvagning för
            staten, har utskottsmajoriteten föreslagit ett framflyttande av
            ikraftträdandet till den 1 november. Denna framflyttning och regeringens
            föreslagna övergångsregler bör ge både Riksskatteverket och de
            skattskyldiga rimliga möjligheter att klara omställningen.
          </note>
          <note n="1f8fb128">
            Hela syftet med EU bygger på samarbete. Naturligtvis kan man
            gå in i samverkan på olika sätt. Konfrontation är ett sätt, som
            bl.a. moderaterna förespråkar. Det är förvånande, eftersom det
            ju faktiskt - trots vad K-G Svenson sade - var den borgerliga
            regeringen som ansvarade för anslutningsförhandlingarna.
          </note>
          <note n="53a7c2e3">
            Det är svårt att förstå att inga försök då gjordes att förändra
            principerna för t.ex. marginalbeskattning, om nu dessa är så dåliga
            som moderaterna anför.
          </note>
          <note n="a9f55a58">
            EG-samarbetet är en fortlöpande process, så också inom mervärdesskatteområdet.
            Naturligtvis deltar vår regering i förändrings- och förbättringsarbetet
            på ett konstruktivt sätt.
          </note>
          <note n="fb9e4664">
            I vårt land är vi duktiga på det här med skattesystem och skattekontroll.
            Vi har mycket att ge. Men det finns säkert mycket som också är
            bra för oss att ta emot. "Blott Sverige svenska krusbär har" -
            det är sant. Men det finns en och annan godbit i de andra länderna
            också.
          </note>
          <note n="c3357933">
            Det är lättare att respektera Miljöpartiet och
          </note>
          <note n="789b0643">
            Vänstern, eftersom de ju faktiskt gjorde sitt bästa för att förhindra
            att medlemskapet blev av. I en gemensam reservation varnar de
            för en överdriven och snabb EG-anpassning av momsreglerna.
          </note>
          <note n="224a5b6d">
            Jag vill igen påminna om näringslivets behov av konkurrensneutralitet
            och också om att de regler som vi nu skall fatta beslut om inte
            är fakultativa.
          </note>
          <note n="3592ef19">
            I det aktuella betänkandet från skatteutskottet behandlas också
            en mängd motioner från den allmänna motionstiden, vilket har framgått
            av dagens anföranden. Jag går inte in på dessa i dag utan återkommer
            när de är färdigberedda och regeringen har lagt fram sina förslag.
            Det rör sig om moms på tidningar, på föreningar, osv. Jag kan
            gärna ta upp detta i repliker.
          </note>
          <note n="98aa39eb">
            Herr talman! Jag avslutar med att yrka bifall till hemställan
            i skatteutskottets betänkande och avslag på samtliga reservationer.
          </note>
          <note n="56f085a0">
            Anf. 103 KARL-GÖSTA SVENSON (m)
          </note>
          <note n="81958112">
            replik
          </note>
          <note n="14366021">
            Herr talman! Om Ulla Rudin hade lyssnat på mitt anförande hade
            hon hört att jag inte söker konfrontation när det gäller att införa
            EG:s bestämmelser. Men jag vill göra det på det sätt som är bäst
            för nationen.
          </note>
          <note n="7acc2253">
            Jag vill utnyttja vårt medlemskap, som Isa Halvarsson tog upp,
            på det sättet att vi är aktiva och gör någonting bra av det. Vi
            skall inte bara ta emot allt som kommer. Huvudskälet till att
            vi är medlemmar i EU är att vi skall kunna vara med och påverka
            och även vara med och sälja våra idéer.
          </note>
          <note n="cf8b8ef5">
            I det här fallet är det nog så att vi har ett mycket bättre system,
            och vi skall då försöka övertyga EU om att man skall ta del av
            vårt system och att ta en del av det. Vi måste också kompromissa
            i ett sådant läge -
          </note>
          <note n="ec4228a9">
            det är självklart. Men vi skall inte genomföra det för tidigt,
            utan ta alla tillfällen i akt. Det är bra för svensk företagsamhet,
            och det är bra för att vi fortfarande skall kunna ha ett fungerande
            system. Vi får uppenbarligen problem i de här sammanhangen.
          </note>
          <note n="b3e534fe">
            Sedan är det så att regeringen inte till fullo utnyttjar de direktiv
            som finns. Regeringen är inte ett dugg praktisk. Ni använder inte
            det förenklade marginalbeskattningssystemet, som hade varit mycket
            enklare att anpassa sig till för företagsamheten i Sverige, om
            man nu skulle genomdriva det direkt. Ni tar de svåra alternativen
            och gör det betydligt sämre för svenskt näringsliv i det avseendet.
          </note>
          <note n="3d5b761e">
            Jag uppmärksammade att jag inte fick något svar från Ulla Rudin
            på frågan om regeringen är ointresserad av att förhandla med EU
            om sänkt eller slopad tjänstemoms. Vad är ert skäl för att avvisa
            de förslag som har kommit från bl.a. oss? Även Vänsterpartiet
            har de idéerna i en reservation.
          </note>
          <note n="dcbdc0b8">
            Anf. 104 ULLA RUDIN (s) replik
          </note>
          <note n="f8d976f2">
            Herr talman! Den socialdemokratiska regeringen har haft ansvaret
            för det här landet sedan i oktober i fjol. Dessförinnan satt de
            borgerliga partierna i regeringsställning i tre år. Ni hade då
            alla möjligheter att påverka, förändra och leda utvecklingen.
            Eller har ni glömt bort att det var ni som ansvarade för förhandlingarna
            inför anslutningsfördraget, K-G Svenson?
          </note>
          <note n="ae061abb">
            Om de här principerna nu är så felaktiga, varför förhandlade
            ni inte bort dem? Jag skulle vilja ha svar på den frågan.
          </note>
          <note n="07d20282">
            Anf. 105 KARL-GÖSTA SVENSON (m)
          </note>
          <note n="81958112">
            replik
          </note>
          <note n="b74ad256">
            Herr talman! Det är egentligen ointressant att diskutera vad
            som hände under förhandlingsperioden. Då hade vi en stark ambition
            att föra in Sverige som medlem i EU. Därefter skall vi dra nytta
            av medlemskapet. Det är där diskussionen skall börja. Titta inte
            tillbaka på vad som kunde ha gjorts i samband med medlemskapsförhandlingarna!
            Då var det väsentliga för Sverige som nation att bli medlem i
            EU och att gå vidare och utnyttja medlemskapet. Det gör ni alldeles
            för dåligt, inte bara på detta område utan även på andra områden.
          </note>
          <note n="33701b45">
            När det t.ex. gäller tjänstemomsen undrar jag varför ni inte
            tar initiativ i EU om att förhandla. EU har ju ett intresse av
            detta. EU-länderna har hög arbetslöshet, och de är mottagliga
            för en sådan diskussion.
          </note>
          <note n="9d1aff90">
            På idrottsområdet, som alla talare har varit inne på, är det
            också på sin plats att företrädare för utskottet har en kommentar
            om vilken uppfattning den socialdemokratiska EU-delegationen har
            om moms på idrott. Vi har inte hört ett ord om det. Den enda kommentaren
            från regeringen har kommit från Marita
          </note>
          <note n="6eac2705">
            Ulvskog, men från Finansdepartementet har vi inte hört någonting.
            Det är viktigt att det ges en uppfattning om var Socialdemokraterna
            står i de här frågorna.
          </note>
          <note n="5584d5a6">
            När det gäller bowling och den typen av verksamhet ändrade den
            borgerliga regeringen reglerna så att det blev likhet inför lagen,
            oavsett om verksamheten drevs i ideell regi eller av ett företag
            - vilket ofta är fallet i fråga om bowling och badminton. Helt
            plötsligt skulle den typen av verksamhet beläggas med mervärdesskatt,
            och det blev olika beskattningseffekter för olika associationsformer.
            Det ändrade vi på, men ni har nu aviserat att ni vill ändra tillbaka.
            Var står ni i dag i de här sammanhangen?
          </note>
          <note n="0f359a1c">
            I fråga efter fråga vet vi inte var Socialdemokraterna står i
            nuläget. Det är viktigt att både idrottsrörelsen och andra får
            del av detta.
          </note>
          <note n="75e088e8">
            Anf. 106 ULLA RUDIN (s) replik
          </note>
          <note n="7c62610a">
            Herr talman! Jag kan konstatera att jag inte får något svar på
            min fråga. Jag förstår att det måste vara väldigt svårt för K-G
            Svenson att svara.
          </note>
          <note n="03c0c450">
            De frågor som K-G Svenson här ställer kommer han att få svar
            på när regeringen har berett färdigt och har ett underlag.
          </note>
          <note n="80578359">
            Om vi nu vill försvåra för näringslivet, är det en väldigt bra
            idé att behålla det gamla momssystemet.
          </note>
          <note n="c39bab97">
            Det är möjligt att marginalmetoden är en administrativt krångligare
            metod än den som används i dag, men den skapar i alla fall inte
            bekymmer vid handeln över gränserna. Jag undrar om det inte var
            många skattskyldiga som tyckte att det fiktiva systemet var krångligt
            när det infördes. Det man behärskar är enkelt.
          </note>
          <note n="4cbba04a">
            Jag skall också säga något om tjänstemomsen. Om effekten av den
            tvistar de lärde. Saken behöver utredas. Det finns bl.a. definitionsproblem,
            som K-G
          </note>
          <note n="59b0e55c">
            Svenson helt bortser från. Faktum är att 90 % av vårt näringsliv
            består av tjänsteproduktion. Handeln är den största enskilda branschen.
            Men jag tycker att vi diskuterar det vidare när vi har förslag
            att gå på.
          </note>
          <note n="27f952c3">
            Anf. 107 PER ROSENGREN (v) replik
          </note>
          <note n="62242a86">
            Herr talman! Ulla Rudin pratade om harmonisering. När det gäller
            Finansdepartementets kompetens i fråga om harmoniseringen till
            EU-reglerna och det här med att bryta mot EG-rätten, är jag inte
            alltför imponerad. Det var inte så länge sedan man lade fram ett
            förslag om att byggmomsen skulle sänkas - detta trots att det
            framgick med all önskvärd tydlighet att man inte kan sänka byggmomsen.
            Den är inte en av de uppräknade sektorer inom vilka det är tillåtet
            att göra detta. Trots detta lade man fram ett sådant förslag i
            samband med överenskommelsen med Centern.
          </note>
          <note n="4b75991f">
            Ulla Rudin sade att vi inte skall bryta mot EG-
          </note>
          <note n="43d9e6e8">
            rätten. Men hur gjorde ni när det gällde lönegarantin?
          </note>
          <note n="7b992537">
            Det fanns ett färdigt yttrande från kommissionen, men det brydde
            man sig inte om. Man bryter helt uppenbart mot EG-rätten i det
            fallet.
          </note>
          <note n="7583f9f4">
            När det däremot gäller anpassningen till momsen och EU:s momsregler
            pågår det i dag en diskussion inom EU, och den skall vi naturligtvis
            utnyttja för att inte göra en alltför snabb anpassning.
          </note>
          <note n="9cc8c65e">
            Det hade varit naturligt att vänta med ikraftträdandet till årsskiftet.
            Dels hade det gett oss längre tid att försöka påverka reglerna,
            att göra de förenklingar som är möjliga, dels hade det gett näringslivet
            och
          </note>
          <note n="71301505">
            Riksskatteverket längre tid att anpassa sig efter detta.
          </note>
          <note n="67c547f3">
            Slutligen vill jag fråga vad sjutton näringslivets krav på konkurrensneutralitet
            har med ridmomsen, momsen på utbildning och på kultur att göra.
            Det är de frågorna som vi har diskuterat specifikt här. Ulla
          </note>
          <note n="4271b53a">
            Rudin hänvisade till näringslivets krav på konkurrensneutralitet,
            men det har inte alls med de frågorna att göra.
          </note>
          <note n="c2055a70">
            Anf. 108 ULLA RUDIN (s) replik
          </note>
          <note n="1fbf7233">
            Herr talman! Det är Per Rosengren som blandar ihop mycket. I
            dag skall vi behandla moms på begagnade varor m.m.
          </note>
          <note n="31768764">
            Jag vill påminna om att de här direktiven är tvingande, och det
            är ingenting vi kan välja bort. Hela tiden pågår det en process
            inom EU, och vår regering deltar naturligtvis i det arbetet. Det
            är självklart.
          </note>
          <note n="96f79563">
            Om vi vill ha gemenskapens fördelar måste vi också möta de krav
            som ställs. Ju längre vi väntar med införandet, desto större blir
            risken för störningar i handeln.
          </note>
          <note n="c340d705">
            Dubbelbeskattning är inte så bra - jag vet att inte heller Per
            Rosengren tycker det. Om en säljare i ett annat EU-land har beskattats
            enligt den här marginalmetoden skall det förvärvet inte beskattas
            här i landet. Ett bibehållande av de regler som gäller i dag medför
            alltså dubbelbeskattning.
          </note>
          <note n="3b3c7d51">
            Anf. 109 PER ROSENGREN (v) replik
          </note>
          <note n="477389e2">
            Herr talman! Här skall vi behandla momsen på begagnade varor.
            Det var det vi ville göra i skatteutskottet. Vi ville inte föra
            hit alla de andra frågorna. Vi ville ha dem kvar och ta ställning
            till dem när de här ärendena kom. Men ni ville själva dra dem
            till kammaren, och då måste vi väl få diskutera dem här i dag.
          </note>
          <note n="18d48cd1">
            De ligger på vårt bord.
          </note>
          <note n="a1e46885">
            Vad sedan beträffar störningar inom handeln har jag inte varit
            direkt motståndare till vinstmarginalssystemet. Vad jag vill komma
            fram till är förenklingar även inom detta och att ge näringslivet
            möjlighet att utsträcka förändringarna så långt som möjligt i
            tiden.
          </note>
          <note n="0ce660ab">
            Det här medför nämligen komplikationer, både för näringslivet
            och för de förvaltningar som skall granska detta.
          </note>
          <note n="eba95bdb">
            Jag är också fortfarande mycket intresserad av att höra Socialdemokraternas
            syn när det gäller moms på ridning, idrott i övrigt, kultur och
            utbildning. Vi har ännu inte hört den socialdemokratiska riksdagsgruppens
            synpunkt när det gäller detta eller om ni också vill försöka få
            regeringen att anpassa oss i litet långsammare takt.
          </note>
          <note n="de1748f8">
            Anf. 110 ULLA RUDIN (s) replik
          </note>
          <note n="03a76687">
            Herr talman! Frågorna är inte färdigberedda. Men jag vill gärna
            citera direkt ur skatteutskottets betänkande, det avsnitt där
            vi diskuterar motionerna:
          </note>
          <note n="c1bb22cd">
            "Utskottet vill emellertid som tidigare betona vikten av noggrann
            och allsidig beredning när det gäller utformningen av de förändringar
            som blir nödvändiga vid en anpassning till EG:s regler i fråga
            om undervisning, idrott och kultur. Ett särskilt skäl härför är
            att anpassningen kan innebära en utvidgad skatteplikt på några
            områden."
          </note>
          <note n="9c710ee7">
            Anf. 111 RONNY KORSBERG (mp) replik
          </note>
          <note n="285ec8af">
            Herr talman! Jag vill börja med att uttrycka min uppskattning
            över de uppskattande ord vi fick av Ulla
          </note>
          <note n="51ceb28e">
            Rudin. Det är kanske en vana som vi alla skulle ta efter litet
            mer.
          </note>
          <note n="42adf3d9">
            Anledningen till att jag begärde ordet var egentligen något som
            flera här har berört, nämligen ridmomsen. Jag förstår av de svar
            som har givits att det kanske är svårt för Ulla Rudin att svara
            på var det socialdemokratiska partiet står i den här frågan, men
            vi kanske åtminstone kunde få en antydan genom att ställa en direkt
            fråga till Ulla Rudin om vad hon själv anser i den här frågan.
            Anser hon att vi skall ha moms på ridsporten eller inte? Om hon
            inte kan eller vill svara på det har jag dock givetvis respekt
            för det.
          </note>
          <note n="ba47883c">
            Anf. 112 ULLA RUDIN (s) replik
          </note>
          <note n="bef32f01">
            Herr talman! Jag anser att det här är en viktig fråga som vi
            måste hantera noggrant. Jag vill först se propositionen och ha
            saken ordentligt utredd - sedan skall jag svara.
          </note>
          <note n="c6b0f8db">
            Anf. 113 MICHAEL
          </note>
          <note n="c333e215">
            STJERNSTRÖM (kds)
          </note>
          <note n="7ff005b0">
            Herr talman! Jag tänkte börja med att tacka för den utsträckta
            handen och löftet att diskutera de övriga frågorna, alltså den
            ideella sektorn, i replikerna.
          </note>
          <note n="a9780176">
            Men jag blev kanske litet besviken på den punkten.
          </note>
          <note n="2f785926">
            Jag är förvånad över att Socialdemokraterna i riksdagen inte
            kan ha en uppfattning om huruvida det är önskvärt eller inte att
            ha moms på de konkreta exempel som här har nämnts, t.ex. ridsporten,
            second hand-försäljningen och biståndsverksamheten. Jag blir litet
            bekymrad om det är så att man inte har någon uppfattning eller
            inte vågar ha någon uppfattning.
          </note>
          <note n="1f002ca9">
            Anf. 114 ULLA RUDIN (s)
          </note>
          <note n="0cf322ba">
            Herr talman! Föreningarnas ställning är ett område som för närvarande
            utreds. Vi har en utredning, Mervärdesskatten och EG, som ger
            hopp just när det gäller idrottsföreningar: Det finns hopp om
            att vi skall kunna momsbefria entréer och idrottsutövning, om
            det inte är en vinstgivande verksamhet.
          </note>
          <note n="74f3b5c7">
            Det är svårare med ideella föreningar, särskilt de som har de
            här second hand-butikerna som Michael
          </note>
          <note n="ce93a9ae">
            Stjernström pratar om. Michael Stjernström pratar mycket om faran
            av konkurrenssnedvridning. Men här har vi ju ett problem, ett
            fall där detta verkligen kan uppstå. Det finns många second hand-butiker
            som inte drivs av föreningar. Hur gör vi med dem? Jag tycker detta
            visar att frågan behöver utredas ordentligt.
          </note>
          <note n="06abe029">
            Michael Stjernström hänvisade också i sitt anförande till situationen
            i Danmark för de föreningar som bedriver försäljning. Men han
            glömde, tror jag, att berätta att försäljningen inte alls är ovillkorad
            eller total, som han antydde. Den beviljas i perioder.
          </note>
          <note n="f056a37c">
            Anf. 115 MICHAEL
          </note>
          <note n="c333e215">
            STJERNSTRÖM (kds)
          </note>
          <note n="d78fcaab">
            Herr talman! Det är i alla fall bra att vi har kommit någon bit
            på vägen. Jag får vänta på det långa svaret tills propositionen
            kommer.
          </note>
          <note n="71b40b6d">
            Jag skulle ändå vilja fråga: Anser Socialdemokraterna att Sverige
            inte har någonting att lära de andra
          </note>
          <note n="17597848">
            EU-länderna, att vi bara passivt skall säga ja till allt som
            kommer från EU-länderna?
          </note>
          <note n="fe71a32a">
            Anf. 116 ULLA RUDIN (s)
          </note>
          <note n="15a42b93">
            Herr talman! Skall jag ta mitt anförande en gång till, Michael
            Stjernström?
          </note>
          <note n="635eac5e">
            Överläggningen var härmed avslutad.
          </note>
          <note n="97f55079">
            Beslut
          </note>
          <note n="2a352c0c">
            Mom. 1 (nya momsregler för begagnade varor, m.m.)
          </note>
          <note n="5200d7e1">
            1. utskottet
          </note>
          <note n="d0c1f11c">
            2. res. 1 i motsvarande del (m, kds).
          </note>
          <note n="4049d208">
            Votering:
          </note>
          <note n="b94b34b4">
            226 röster för utskottet
          </note>
          <note n="57aff727">
            80 röster för res. 1
          </note>
          <note n="b7b3363b">
            43 frånvarande
          </note>
          <note n="bf0c996e">
            Kammaren biföll utskottets hemställan.
          </note>
          <note n="3d917b9d">
            Partivis fördelning av rösterna:
          </note>
          <note n="85ce102e">
            För utskottet: 149 s, 24 c, 19 fp, 18 v, 16 mp
          </note>
          <note n="43679516">
            För res. 1: 68 m, 12 kds
          </note>
          <note n="25614710">
            Frånvarande: 12 s, 12 m, 3 c, 7 fp, 4 v, 2 mp, 3
          </note>
          <note n="43f259e7">
            kds
          </note>
          <note n="24ee6f2c">
            Mom. 2 (ikraftträdandet av de nya momsreglerna)
          </note>
          <note n="5200d7e1">
            1. utskottet
          </note>
          <note n="24abdd91">
            2. res. 2 i motsvarande del (fp, v).
          </note>
          <note n="4049d208">
            Votering:
          </note>
          <note n="0bed4c26">
            195 röster för utskottet
          </note>
          <note n="fc1a9f6b">
            116 röster för res. 2
          </note>
          <note n="03bf4d19">
            38 frånvarande
          </note>
          <note n="bf0c996e">
            Kammaren biföll utskottets hemställan.
          </note>
          <note n="3d917b9d">
            Partivis fördelning av rösterna:
          </note>
          <note n="b9572512">
            För utskottet: 149 s, 5 m, 24 c, 16 mp, 1 kds
          </note>
          <note n="17d48088">
            För res. 2: 65 m, 22 fp, 18 v, 11 kds
          </note>
          <note n="9bd7ed46">
            Frånvarande: 12 s, 10 m, 3 c, 4 fp, 4 v, 2 mp, 3
          </note>
          <note n="43f259e7">
            kds
          </note>
          <note n="2b3d3005">
            Mom. 5 (skattesatser, m.m.)
          </note>
          <note n="5200d7e1">
            1. utskottet
          </note>
          <note n="e8731943">
            2. res. 6 (mp).
          </note>
          <note n="9e8dd597">
            Kammaren biföll utskottets hemställan med acklamation.
          </note>
          <note n="4f4adde7">
            Mom. 7 (momsundantag)
          </note>
          <note n="5200d7e1">
            1. utskottet
          </note>
          <note n="ec9d345c">
            2. res. 9 (v, mp).
          </note>
          <note n="4049d208">
            Votering:
          </note>
          <note n="a8c957a7">
            277 röster för utskottet
          </note>
          <note n="aedfd314">
            34 röster för res. 9
          </note>
          <note n="03bf4d19">
            38 frånvarande
          </note>
          <note n="bf0c996e">
            Kammaren biföll utskottets hemställan.
          </note>
          <note n="3d917b9d">
            Partivis fördelning av rösterna:
          </note>
          <note n="c109e182">
            För utskottet: 148 s, 71 m, 24 c, 22 fp, 12 kds
          </note>
          <note n="c0f539db">
            För res. 9: 18 v, 16 mp
          </note>
          <note n="2e47c8c8">
            Frånvarande: 13 s, 9 m, 3 c, 4 fp, 4 v, 2 mp, 3 kds
          </note>
          <note n="9decd656">
            Mom. 10 (ideella föreningar)
          </note>
          <note n="5200d7e1">
            1. utskottet
          </note>
          <note n="2b63d1bd">
            2. res. 12 (mp).
          </note>
          <note n="785668de">
            3. res. 13 (kds).
          </note>
          <note n="1ceb7b22">
            Förberedande votering:
          </note>
          <note n="6df25e51">
            22 för res. 12
          </note>
          <note n="7c326606">
            12 för res. 13
          </note>
          <note n="75698b64">
            277 avstod
          </note>
          <note n="03bf4d19">
            38 frånvarande
          </note>
          <note n="d651dc90">
            Kammaren biträdde res. 12.
          </note>
          <note n="c71b7d06">
            Huvudvotering:
          </note>
          <note n="f57a7fb1">
            284 röster för utskottet
          </note>
          <note n="96d3cd72">
            16 röster för res. 12
          </note>
          <note n="c4fecd39">
            12 avstod
          </note>
          <note n="ebac1f5f">
            37 frånvarande
          </note>
          <note n="bf0c996e">
            Kammaren biföll utskottets hemställan.
          </note>
          <note n="3d917b9d">
            Partivis fördelning av rösterna:
          </note>
          <note n="21d5a23f">
            För utskottet: 149 s, 71 m, 24 c, 22 fp, 18 v
          </note>
          <note n="21a341a4">
            För res. 12: 16 mp
          </note>
          <note n="01f811a9">
            Avstod: 12 kds
          </note>
          <note n="d9dc08e6">
            Frånvarande: 12 s, 9 m, 3 c, 4 fp, 4 v, 2 mp, 3 kds
          </note>
          <note n="e9123827">
            Övriga moment
          </note>
          <note n="bf0c996e">
            Kammaren biföll utskottets hemställan.
          </note>
          <note n="87baab65">
            15 § Ledningsform för Institutet för forskning och utveckling
          </note>
          <note n="55dfa0c8">
            Föredrogs
          </note>
          <note n="46e72e68">
            Arbetsmarknadsutskottets betänkande 1994/95:AU18
          </note>
          <note n="f0630a1e">
            Ledningsform för Institutet för forskning och utveckling (prop.
            1994/95:158)
          </note>
          <note n="b82de648">
            Kammaren biföll utskottets hemställan att ärendet fick avgöras
            efter endast en bordläggning.
          </note>
          <note n="b299e103">
            Tredje vice talmannen konstaterade att ingen talare var anmäld.
          </note>
          <note n="97f55079">
            Beslut
          </note>
          <note n="bf0c996e">
            Kammaren biföll utskottets hemställan.
          </note>
          <note n="86aca89e">
            Beslut om uppskjuten votering
          </note>
          <note n="be6c4671">
            På förslag av andre vice talmannen medgav kammaren att de ärenden
            som hann debatteras färdigt under dagens sammanträde fick avgöras
            i ett sammanhang efter avslutad debatt.
          </note>
          <note n="794456e6">
            16 § (forts. från prot. 114) Mänskliga rättigheter, m.m. (forts.
            UU24)
          </note>
          <note n="4b694ba7">
            Anf. 117 JUAN FONSECA (s)
          </note>
          <note n="99e396d4">
            Herr talman! Jag skall ta upp två frågor som behandlas i betänkandet.
            Den ena gäller rasism i Europa och i Sverige, och den andra gäller
            Colombia.
          </note>
          <note n="5f66981d">
            Vid Europarådets stats- och regeringsmöte i Wien i oktober 1993
            antogs en gemensam deklaration med en handlingsplan för bekämpandet
            av rasism, främlingsfientlighet, antisemitism och intolerans.
            I handlingsplanen anges bl.a. riktlinjer för en bred europeisk
            ungdomskampanj, som startade 1994 och kommer att vara klar 1996.
            Kampanjen koordineras av Europarådet i samarbete med de europeiska
            ungdomsorganisationerna, och i varje land bildas en nationell
            kommitté.
          </note>
          <note n="aa1cb782">
            I Sverige har en kommitté tillsatts inom Civildepartementet under
            namnet Ungdom mot rasism. Kampanjen bedrivs enligt två linjer,
            dels ett aktionsprogram för lokala aktiviteter, dels opinionsbildning
            via en central, massmedieinriktad del, som syftar till att väcka
            opinion och fungera i opinionsbildningen och det lokala arbetet.
          </note>
          <note n="2bf6b4d6">
            Ett antal kända personligheter - artister, författare,
          </note>
          <note n="ba8b409b">
            TV-programledare, idrottsmän- och kvinnor - och många invandrarungdomar
            och svenska ungdomar arbetar med kampanjen. Civilministern har
            tagit initiativ till en träff med företrädare för privat näringsliv
            och offentlig sektor för att intressera dessa för frågor som berör
            diskriminering i vårt eget land.
          </note>
          <note n="b9f30c8b">
            Herr talman! Kampanjen Ungdom mot rasism visar att det går att
            arbeta intensivt, positivt och med resultat i kampen mot rasism
            och främlingsfientlighet i Europa och i vårt eget land.
          </note>
          <note n="1b36d22e">
            Herr talman! Jag känner sympati för Eva Zetterbergs förslag om
            att Europakonventionen bör kompletteras med ett förbud mot etnisk
            diskriminering.
          </note>
          <note n="257b3ec7">
            Herr talman! I mars månad besökte jag mitt ursprungsland Colombia.
            Jag fick tillfälle att diskutera landets utveckling och problem
            med presidenten, ministrar, företrädare för de flesta politiska
            partierna från höger till vänster, landets högste ansvarige för
            mänskliga rättigheter, riksdagsledamöter, företrädare för olika
            folkrörelser, m.fl. Jag fick också möjlighet att tala i landets
            parlament. I alla mina samtal och i mina tal i parlamentet tog
            jag upp frågor som rör de två av FARC-gerillan kidnappade svenska
            ingenjörerna som arbetar för Skanska i regionen Monteria-Urra.
          </note>
          <note n="32b3589a">
            Jag tog också upp frågor som rör våldet och övergreppen mot de
            mänskliga rättigheterna i Colombia, behovet av fredsförhandlingar
            mellan regeringen och gerillan, behovet av sociala reformer och
            en bättre och rättvisare fördelning av resurserna, behovet av
            att bekämpa korruptionen inom den offentliga sektorn, kampen mot
            paramilitära grupper samt en intensivare bekämpning av kokainkartellerna.
          </note>
          <note n="122a1223">
            Herr talman! Nästan samtidigt som jag var i Colombia befann sig
            där en delegation från Sverige, ledd av före detta överbefälhavare
            Bengt Gustafsson. Delegationen har presenterat en rapport om situationen
            i
          </note>
          <note n="2829899d">
            Colombia. Jag instämmer i rapportens slutsatser och förslag.
          </note>
          <note n="cb57d3b5">
            Herr talman! Jag behöver inte upprepa den allmänna beskrivningen
            av läget i Colombia. Detta görs på ett bra sätt i motion U605
            och i utskottets behandling av densamma. Jag vill i stället säga
            att jag delar motionärernas intentioner och instämmer i yrkandena,
            som enligt min mening behandlas positivt av utskottet.
          </note>
          <note n="ce5ad423">
            Herr talman! Jag kan inte se att det finns stora skillnader mellan
            utskottets hemställan och motionens syfte och intentioner. Däremot
            kan jag tycka att utskottets argument för att inte tillstyrka
            motionens yrkanden gällande den eventuella svenska medlingen i
            konflikten i Colombia är ganska svaga.
          </note>
          <note n="08980357">
            Självklart bör Sverige kunna erbjuda sig som medlare i Colombias
            konflikt. Sverige är ett land som är mycket respekterat och med
            gott anseende i Colombia. I mina samtal med de personer och företrädare
            för organisationer som redovisades inledningsvis togs denna fråga
            upp. I de flesta fall var man mycket positiv. I detta avseende
            bör Sverige enligt min mening vara litet mer aktivt.
          </note>
          <note n="eed04ed9">
            Anf. 118 EVA ZETTERBERG (v) replik
          </note>
          <note n="cc2ef885">
            Herr talman! Det var bra att Juan Fonseca tog upp
          </note>
          <note n="431e8b40">
            Europarådets kampanj mot rasism och att han också uttryckte sympati
            för det särskilda yttrande i vilket
          </note>
          <note n="5a0b2bf0">
            Vänsterpartiet har lyft fram behovet av att Europakonventionen
            också kompletteras med ett särskilt förbud mot rasism. Jag är
            naturligtvis intresserad av att höra hur den sympati som Juan
            Fonseca hyser för våra förslag kan komma till uttryck i framtiden.
          </note>
          <note n="b6a80b71">
            Kommer vi att få aktivt stöd? Kan vi tillsammans driva frågan
            om att få in en sådan paragraf i Europakonventionen? Det vore
            väldigt bra.
          </note>
          <note n="b799ee7b">
            Juan Fonseca ger också vad gäller Colombia stöd till oss motionärer
            - och jag vill då understryka att motionärerna kommer från samtliga
            partier. Jag vill i det sammanhanget beklaga att hans åsikter
            inte har vunnit mer gehör i den socialdemokratiska partigruppen
            här i riksdagen.
          </note>
          <note n="6795fccb">
            Anf. 119 JUAN FONSECA (s) replik
          </note>
          <note n="4be8ea5b">
            Herr talman! Låt mig börja med det sista. Jag tycker att utskottets
            behandling av själva motionen är ganska positiv, och jag ser faktiskt
            inga stora skillnader mellan utskottets andemening och andemeningen
            i motionen. Ur den aspekten är utskottets behandling av motionen
            ganska positiv, och utskottet för också fram en del av de krav
            som ställs i motionen.
          </note>
          <note n="b17692dc">
            Jag har redan redovisat att kampen mot rasism och främlingsfientlighet
            är något som hör till Europa och vårt eget land. Ur den aspekten
            anser jag naturligtvis att ett förbud mot etnisk diskriminering
            måste till i
          </note>
          <note n="95e4bffc">
            Europa. I det avseendet delar jag Eva Zetterbergs åsikt.
          </note>
          <note n="14563d56">
            Anf. 120 EVA ZETTERBERG (v) replik
          </note>
          <note n="4b3ca98b">
            Herr talman! Jag tackar Juan Fonseca för det sista.
          </note>
          <note n="b8828d16">
            Jag hoppas att vi tillsammans kan driva frågan framöver.
          </note>
          <note n="bfac1ad3">
            Vad gäller frågan om Colombia och hur utskottet har ställt sig
            vill jag understryka att vi är överens i fråga om att se allvaret
            i situationen vad gäller våldet i
          </note>
          <note n="f0b9f628">
            Colombia. På den punkten är vi helt eniga i utskottet.
          </note>
          <note n="62678ac2">
            Skillnaden ligger som jag uppfattar det i att utskottet intar
            en passiv hållning medan vi som har reserverat oss faktiskt vill
            ha en mer aktiv hållning från Sveriges regering. Vi anser att
            regeringen skall ta initiativ. Vi anser att regeringen borde se
            till att en svensk delegation reser till Colombia för att lägga
            kraft bakom orden. Det är det som är skillnaden. Däremot tror
            jag inte att vi skiljer oss åt i uppfattningen om hur allvarlig
            situationen faktiskt är.
          </note>
          <note n="696e69d8">
            Anf. 121 JUAN FONSECA (s) replik
          </note>
          <note n="80d014a5">
            Herr talman! Vid de samtal som jag förde i Colombia lyfte jag
            upp frågan precis på det sätt som jag har redovisat i mitt anförande,
            nämligen så att Sverige skulle kunna spela en mycket viktig roll
            vid en medling i konflikten i Colombia. Anledningen till att jag
            gjorde detta är att Sverige är ett respekterat land och att de
            flesta i Colombia inser att Sverige skulle kunna spela dennna
            mycket viktiga roll.
          </note>
          <note n="d9190de6">
            Jag förväntar mig att när frågan om förhandlingarna i Colombia
            tas upp kommer regeringen där och de andra i konflikten involverade
            parterna att vända sig till Sverige. Jag tycker att vi självklart
            skall tacka ja till en förfrågan från dem.
          </note>
          <note n="1377f924">
            Anf. 122 ULLA HOFFMANN (v)
          </note>
          <note n="99bd6b4e">
            Herr talman! De mänskliga rättigheterna måste alltid aktas, respekteras
            och aktivt försvaras. Jag tänker emellertid inte utveckla detta
            ytterligare, utan jag vill här diskutera kvinnors mänskliga rättigheter.
          </note>
          <note n="9940c7f2">
            Oavsett vilket socialt system vi haft i historien har kvinnorna
            haft en underordnad ställning, och de har varit och är förtryckta
            inom alla klasser och sociala skikt. Förtrycket har ofta varit
            grovt, brutalt och i många fall bestialiskt. Situationen är inte
            annorlunda i dag.
          </note>
          <note n="8b401625">
            Det talas om en femininisering av fattigdomen, eftersom kvinnorna
            utgör den fattigaste delen av befolkningen i tredje världen. Antalet
            familjer där kvinnorna är huvudförsörjare ökar. Samtidigt är det
            kvinnorna som tar hand om barnen. Det finns undersökningar som
            visar att kvinnors inkomster i större utsträckning kommer barnen
            till del än inkomster som kontrolleras av mannen.
          </note>
          <note n="64694ce9">
            Fattigdom i kombination med ett tungt familjeansvar vilar på
            kvinnorna. Alltsammans är ett uttryck för en könsstruktur, ett
            könsmönster som borde relateras till våra tämligen vedertagna
            föreställningar om mänskliga rättigheter.
          </note>
          <note n="a74e226c">
            Många av de gamla förtrycksformerna, som i utskottets betänkande
            benämns som grundade i
          </note>
          <note n="a0858493">
            "traditionella sedvänjor", lever kvar - framför allt i
          </note>
          <note n="2f1763b7">
            Afrika och i Asien. Jag tänker då på den s.k. kvinnliga omskärelsen
            eller könsstympningen. Det är ett bestialiskt och smärtsamt ingrepp,
            som i de flesta fall invalidiserar kvinnan sexuellt och mentalt
            för resten av hennes liv. Ingreppet innebär också att kvinnan
            får bestående fysiska men, som gör menstruation och urinavgång
            till en svår plåga. Många gånger ruttnar kvinnan inifrån. Alice
            Walker har beskrivit detta mycket väl i sin bok Omskärelsen, som
            jag rekommenderar kammarens ledamöter till läsning.
          </note>
          <note n="5a9697d8">
            Ytterst är könsstympningen ett sätt att hålla kvinnorna på plats
            och bevara deras undertryckta ställning. Det handlar om makt.
            Männens makt över kvinnorna, männens makt över kvinnlig sexualitet.
            Ett viktigt led i kampen för kvinnans frigörelse i stora delar
            av tredje världen är därför kampen mot kvinnlig omskärelse.
          </note>
          <note n="0770d0e5">
            Flickor och kvinnor försöker att undfly ödet att bli utsatta
            för detta övergrepp samtidigt som de flyr från den sociala utstötning
            som drabbar icke omskurna kvinnor. En del av dem tar sin tillflykt
            till Sverige. En självklar del av kvinnors mänskliga rättigheter
            borde vara att dessa kvinnor inte skickas tillbaka utan beviljas
            uppehållstillstånd i vårt land på humanitära grunder. Det vore
            ett sätt att visa solidaritet med förtryckta kvinnor, samtidigt
            som vi på ett internationellt plan ger uttryck för vår syn på
            denna brutala könsstympning.
          </note>
          <note n="a5846b60">
            Herr talman! I krigstid har det alltid begåtts brutala brott
            mot kvinnors mänskliga rättigheter. I kriget i det forna Jugoslavien
            används systematiskt våldtäkt som ett sätt att förstöra infrastrukturen.
            Kvinnor har alltid utsatts för våldtäkt i krig, men det var först
            med kriget i det forna Jugoslavien som det fördes upp på den allmänna
            dagordningen genom journalisternas rapportering från kriget.
          </note>
          <note n="7af2f249">
            Uttrycket "ett öde värre än döden" härstammar från tillfällen
            då soldaterna inte fått betalt i reda pengar utan i stället fått
            två dagar på sig att ta för sig av kvinnor och av saker. Ibland
            gick höga befäl före och tog livet av kvinnorna, eftersom man
            ansåg att det var just ett öde värre än döden när soldaterna släpptes
            lösa.
          </note>
          <note n="f5ff9f9f">
            Detta borde tillhöra historien, men det gör det inte
          </note>
          <note n="bf63b211">
            - det är högaktuellt än i dag. Det är ett kvinnoförtryck som
            har samma aktualitet i dag som det hade på 1600-
          </note>
          <note n="8cc55caa">
            och 1700-talen. Vi har nu den internationella domstolen, och
            vi får verkligen hoppas att denna domstol lägger yttersta vikt
            vid att beivra just dessa brott mot de mänskliga rättigheterna,
            för att vi skall få ett slut på denna del av soldaternas betalning.
          </note>
          <note n="34e8e3d1">
            Det är ännu inte riktigt fastslaget - inte ens i Sverige - att
            våldtäkter som utförs av poliser och andra representanter för
            statsmakten skall anses som skäl för asyl. Vi har från Sverige
            skickat tillbaka kvinnor som utsatts för systematisk våldtäkt
            av representanter för statsmakten, till Kosova och till Sandzakprovinsen
            i
          </note>
          <note n="b32be8c2">
            Restjugoslavien. Vi har i dagarna fått liknande rapporter från
            krigets Rwanda, där alla av kvinnokön oavsett ålder våldtas och
            dödas systematiskt som medel för att slå sönder infrastrukturen.
            En självklar del av kvinnors mänskliga rättigheter borde vara
            att dessa kvinnor inte skickas tillbaka utan beviljas uppehållstillstånd
            i vårt land på humanitära grunder.
          </note>
          <note n="08b4c43e">
            Herr talman! Utrikesutskottets betänkande om de mänskliga rättigheterna
            behandlar också förhållanden som avser stater, områden och enskilda
            folk. Jag har nogsamt läst igenom de olika avsnitten, men ingenstans
            utom på ett ställe - som jag återkommer till -
          </note>
          <note n="657c9a6f">
            nämns kvinnors mänskliga rättigheter, utan de behandlas övergripande
            i ett särskilt avsnitt. Ingenting sägs t.ex. om de grova kränkningar
            av kvinnors mänskliga rättigheter som sker i Iran. Med stöd av
            lagen kan iranska kvinnor dömas till spöstraff, om de inte bär
            den obligatoriska religiösa slöjan - upp till 74
          </note>
          <note n="1939484a">
            spöslag om en hårlock syns. Flickor och kvinnor som inte klär
            sig rätt enligt islamsk klädkodex betraktas som om de avsagt sig
            sin religion och kan som sådana straffas med döden, dvs. avrättas.
          </note>
          <note n="4f2b93aa">
            Inte heller tas i betänkandet upp den legala och förtäckta prostitutionen
            i Iran. I Iran kan nioåriga flickor ha som sitt levebröd att sälja
            sina kroppar, under förutsättning att de observerar de islamiska
            reglerna och säger de nödvändiga orden inför en mullah. Lagen
            tillåter iranska män att gifta sig för en eller två timmar med
            en nioårig flicka och utnyttja henne sexuellt, under förutsättning
            att de islamiska reglerna följs och att männen betalar för denna
            legala prostitution.
          </note>
          <note n="ca912b71">
            Som jag sade tidigare är det endast på ett ställe i de olika
            avsnitt som behandlar förhållandet till de olika staterna som
            kvinnor nämns, och det är i avsnitt
          </note>
          <note n="82ab8384">
            7, som behandlar Tibet. Där nämns den tibetanska kvinnorepresentationen
            i samband med FN:s världskvinnokonferens. Utskottet noterar att
            särskilda regler gäller för deltagande i konferensen och utgår
            från att regeringen kommer att verka för en ändamålsenlig handläggning
            av frivilligorganisationernas deltagande. Det är häpnadsväckande
            att FN tillåter ett land att anordna en världskonferens på helt
            andra villkor än andra länder. Vänsterpartiet kräver en skarp
            profil av regeringen i denna fråga.
          </note>
          <note n="8befff51">
            Herr talman! Vänsterpartiet anser att kvinnors mänskliga rättigheter
            är åtminstone hälften av det övergripande begreppet mänskliga
            rättigheter och därför borde behandlas i varje avsnitt i ett betänkande
            som rör de mänskliga rättigheterna. Vänsterpartiet anser också
            att regeringen i sitt förhållande till FN
          </note>
          <note n="e5658608">
            och andra stater med kraft skall föra fram kvinnors mänskliga
            rättigheter och kräva handling - inte bara ord.
          </note>
          <note n="0efe0435">
            Anf. 123 LENA KLEVENÅS (s) replik
          </note>
          <note n="c2b73c58">
            Herr talman! Jag vill bara ge en upplysning till
          </note>
          <note n="5ad12302">
            Ulla Hoffmann, nämligen att vi nu debatterar ett motionsbetänkande,
            som alltså behandlar de yrkanden som har avlämnats i olika motioner.
            Det är inte fråga om en heltäckande redogörelse för Sveriges agerande
            i MR-frågor. Det finns en motion, en socialdemokratisk sådan,
            som tar upp situationen i Iran, och den är behandlad i betänkandet.
            Om Eva Hoffmann och
          </note>
          <note n="9bb453f5">
            Vänsterpartiet hade haft ett större intresse för Iran, borde
            man ha väckt motioner under allmänna motionstiden.
          </note>
          <note n="e006c329">
            Att kvinnors mänskliga rättigheter just i Iran inte nämns i den
            utsträckning som Ulla Hoffmann önskar, och som också jag själv
            kanske skulle önska, beror alltså på att det inte föreligger motioner
            och yrkanden i frågan. Det finns en mängd övriga områden och länder
            i världen, bl.a. Algeriet och Sudan, som skulle ha kunnat nämnas,
            men det finns inga motionsyrkanden om dessa för utskottet att
            behandla.
          </note>
          <note n="733c00e9">
            Anf. 124 ULLA HOFFMANN (v) replik
          </note>
          <note n="a55aa451">
            Herr talman! Jag tar för givet att Lena Klevenås blandade ihop
            Eva Zetterberg med mig när hon kallade mig Eva Hoffmann. Jag måste
            säga att det är smickrande för mig.
          </note>
          <note n="5d8e1f59">
            Kanske är min erfarenhet av detta för liten, men inte är det
            väl så att någon förbjuder utskottet att i sin skrivning behandla
            kvinnornas situation genom att ta upp den särskilt eller kanske
            t.o.m. påpeka att det är trist att inte någon motion behandlar
            kvinnors rättigheter.
          </note>
          <note n="6f51976c">
            Anf. 125 LENA KLEVENÅS (s) replik
          </note>
          <note n="e4ce9807">
            Herr talman! Jag ber om ursäkt för att jag blandade ihop namnen.
          </note>
          <note n="d3d7b1a7">
            I betänkandet finns ett avsnitt som behandlar kvinnans rättigheter.
            Att betänkandet inte är mer fulllödigt än det är beror, som sagt,
            på att det är ett motionsbetänkande, som tar upp de motioner som
            har väckts. Såvitt jag har erfarit tar man då inte upp andra än
            de berörda frågorna eller länderna, även om andra sådana i och
            för sig skulle kunna diskuteras under rubriken mänskliga rättigheter.
            Det gäller ett motionsbetänkande, och så här ser motionsbetänkanden
            ut.
          </note>
          <note n="e62e38e9">
            Anf. 126 ULLA HOFFMANN (v) replik
          </note>
          <note n="8cfd97c2">
            Herr talman! Jag tar Lena Klevenås på orden vad gäller det här
            med att det i ett motionsbetänkande inte går att ha en skrivning
            om kvinnors mänskliga rättigheter. Jag hoppas att Lena Klevenås
            och socialdemokraterna verkligen har för avsikt att återkomma
            i andra betänkanden och att de ser till att kvinnor får sin rättmätiga
            del. Det får inte ske bara på det gamla sättet, dvs. att kvinnofrågan
            behandlas i ett övergripande avsnitt. I stället hoppas jag att
            kvinnors mänskliga rättigheter behandlas i varje avsnitt.
          </note>
          <note n="4c2be45e">
            Anf. 127 RAGNHILD POHANKA (mp)
          </note>
          <note n="e0be43b4">
            Herr talman! I min motion om Tibet har jag skrivit litet grand
            om kvinnoförtryck och om hur kvinnorna behandlas, dock inte som
            huvudämne.
          </note>
          <note n="4f6ef247">
            Det ser inte ljust ut i världen när det gäller respekten för
            mänskliga rättigheter. Förtrycket tar inte semester. Bristen på
            de mest grundläggande mänskliga friheterna är omfattande, och
            miljoner människor förtrycks, förföljs, försvinner och mördas.
          </note>
          <note n="e0671e6f">
            Det gäller gatubarn i Brasilien och andra sydamerikanska länder.
            Det gäller barnprostitution i t.ex.
          </note>
          <note n="aa78203d">
            Thailand och barnarbete i Pakistan, Indien och Bolivia. Det gäller
            barnarbete i mattfabriker, barns arbete på gatan som skoputsare
            eller som blomförsäljare och barns arbete i gruvor där barnen
            redan som små tuggar kokablad för att våga gå ner i gruvgångarna.
          </note>
          <note n="abae18a7">
            Människor förföljs för sin religion, för sina krav på egen kultur
            och eget språk, för sin etniska tillhörighet,för att de bokstavligen
            sitter på landets rikedomar m.m.
          </note>
          <note n="c550c0ce">
            Om regeringar och parlament följde de konventioner som de skrivit
            på och är bundna av skulle vi redan vara en bit på vägen. Det
            anses att övriga länder skulle kunna utöva påtryckningar med de
            möjligheter som står till buds, även om det skulle medföra förlorade
            handelsavtal och ekonomiska förluster.
          </note>
          <note n="c212103c">
            De senaste åren har en omvälvande utveckling i
          </note>
          <note n="134ee9b1">
            Central- och Östeuropa inneburit många positiva framsteg när
            det gäller fria val och politiska rättigheter. Trots dessa positiva
            händelser med fria val, en fri press och ökad rättssäkerhet är
            problemen inte över.
          </note>
          <note n="b524746e">
            Tvärtom har nya tillkommit. Konflikter har blossat upp på många
            håll i Tjetjenien, Georgien, Nagorno-
          </note>
          <note n="3600db60">
            Karabach och f.d. Jugoslavien. Miljöproblemen är på många ställen
            katastrofala. Massvält hotar. Inbördeskrig pågår, eller hotar.
          </note>
          <note n="23e20e1c">
            Sverige deltar med FN-styrkor i Bosnien och på flera andra håll
            och uttalar sig kraftfullt mot förtryck och orättvisor. Dessutom
            har Sverige under lång tid stött Baltikum.
          </note>
          <note n="990c60f4">
            Smärtan och olyckan kan aldrig bli värre än vad en enda människa
            kan lida. Uppförstorat till att gälla folkgrupper blir det naturligtvis
            ännu värre. Förföljelse riktad mot en bestämd folkgrupp som resulterar
            i att denna folkgrupps möjligheter till överlevnad som ett folk
            utplånas, vare sig detta sker genom direkt fysiskt våld eller
            det sker genom andra mera subtila metoder, definieras i internationell
            lag som folkmord.
          </note>
          <note n="46a6ee66">
            Sådant pågår på flera håll i världen. Turkiet och
          </note>
          <note n="3ace3bf6">
            Irak hör till de länder som gör sig skyldiga till folkmord i
            sin behandling av minoriteter. Turkiet har t.o.m. öppet deklarerat
            att alla som lever inom Turkiets gränser är turkar och i Turkiet
            finns inga kurder.
          </note>
          <note n="87d617a4">
            De är tvungna att vara turkar. Det är därför vi har krig, sade
            den turkiske premiärministern Yildirim
          </note>
          <note n="07acc082">
            Akbulut i augusti 1990. Någon förändring har inte skett sedan
            dess, utan det hela har bara trappats upp.
          </note>
          <note n="685696e3">
            Saddam Husseins grymma behandling av den kurdiska befolkningen
            i Irak och Turkiets krigföring mot kurderna i östra Turkiet-Kurdistan
            har betytt bl.a.
          </note>
          <note n="cd06a593">
            förstörelse av 2 500 byar och deportering av befolkningen. I
            Irak förstördes närmare 4 000 kurdiska byar för ett antal år sedan.
            Överallt förföljs kurderna. Förtrycket i Iran och Syrien är också
            grovt.
          </note>
          <note n="e03a44d2">
            USA gör sig också skyldigt till folkmord i sin behandling av
            navajoindianerna i sydvästra USA. Där pågår sedan 1974 en grym
            tvångsförflyttning av ca
          </note>
          <note n="5e5af904">
            14 000 navajoindianer. Guatemalas förföljelse av den övervägande
            indianska befolkningen gränsar också till folkmord. El Salvador
            har praktiskt taget redan utrotat sin indianska befolkning och
            fortsätter förföljelsen av de få som finns kvar.
          </note>
          <note n="555bb783">
            Sedan skall jag säga några ord om Tibet.
          </note>
          <note n="390c1bdd">
            På högslätten skyddad av Himalayas fjällkedja ligger Tibet, sagolandet,
            som är så bedövande vackert med sitt folk med tusenårig kultur
            och med en livsinställning och filosofi som är mot våld.
          </note>
          <note n="6aefa147">
            Om man skall välja ett land att försvara de mänskliga rättigheterna
            i är Tibet lättast på grund av dess icke-våldsfilosofi men ett
            av de svåraste när det gäller att nå resultat, då dess förtryckare
            är det väldiga landet Kina.
          </note>
          <note n="e0077764">
            Tibet uppfyller alla folkrättsliga krav för att bli erkänt som
            ett fritt land. Tibetanerna är ett eget folk med eget språk och
            dessutom en egenartad kultur.
          </note>
          <note n="40a33b89">
            Tibet har en exilregering och har aldrig erkänt Kinas suveränitet.
            Den 29 oktober 1991 deklarerades Tibet som ockuperat land av den
            amerikanska kongressen och områdena Szechuan, Yunnan Gansu och
            Qingnai med Dalai Lama och den tibetanska exilregeringen i
          </note>
          <note n="f60483cd">
            Dharansala som enda erkända överhöghet för det tibetanska folket.
          </note>
          <note n="cbcee317">
            Gång på gång har brotten mot mänskliga rättigheter i Tibet påpekats.
            Senast gällde det en beskickning som var där. Jag har läst om
            det. Det som sägs där är mycket bra, och det stämmer överens med
            alla rapporter från tibetaner i exil och från tibetaner t.ex.
            på FN-
          </note>
          <note n="1d987a42">
            konferensen i Köpenhamn. Det är alltså ett förtryck som är helt
            obegripligt.
          </note>
          <note n="a9189401">
            I Tibets huvudstad Lhasa bor nu 70 % kineser och
          </note>
          <note n="16bf5487">
            30 % tibetaner. Tibetanerna bor i de fattigaste kvarteren och
            har de sämsta skolorna, den sämsta sjukvården och de lägsta lönerna.
            Som kulturgrupp håller tibetanerna på att helt utrotas.
          </note>
          <note n="f87ae609">
            Enorma tvångssteriliseringar har också utförts.
          </note>
          <note n="5e152d33">
            Det finns byar där så gott som alla fertila kvinnor har tvångssteriliserats,
            gravida eller inte. Det har varit långt gångna graviditeter -
            sjunde eller åttonde månaden - och fostren har dödats. De får
            betalt per sterilisering. Man kan tänka sig vad dåligt utbildade
            människor och dåligt utförd sterilisering åstadkommer med kvinnorna!
          </note>
          <note n="25998d64">
            1 av 6 miljoner människor har mördats i Tibet.
          </note>
          <note n="262d8775">
            Många är naturligtvis munkar. Det var ju så många munkar tidigare.
          </note>
          <note n="495ce3d2">
            När jag var i Lhasa stod beväpnade soldater med k-pistarna skjutklara
            överallt i staden på de platta taken - även utanför Jokang, det
            allra heligaste templet i Tibet. Man har skjutit där, och man
            har pryglat munkar och åstadkommit ett oerhört förtryck.
          </note>
          <note n="0f49ecd0">
            Det finns inte så många munkar kvar nu. I ett kloster utanför
            Lhasa där det normalt varit 7 000 munkar finns det i dag bara
            200. Då kan ni förstå att de inte ens kan hålla husen i skick.
          </note>
          <note n="5914e9e2">
            Är klostren då så viktiga? Ja, de betyder allt i Tibet. Klostren
            är nämligen utbildningsanstalter och sjukvårdsanstalter. Man har
            också religiösa fester där.
          </note>
          <note n="8ceb668c">
            Människor har alltså roligt där. Naturligtvis tillber man olika
            gudar. Klostren är alltså allting. Om klostren slås sönder, slås
            också utbildning, sjukvård, människors möjligheter att träffas
            osv. sönder.
          </note>
          <note n="8276f43d">
            Kina har skövlat skogarna och dödat de vilda djuren. Kina förvarar
            radioaktivt avfall i de tibetanska bergen. Dessutom har man tvingats
            odla vete i stället för basfödan korn. Man har tvingats övergå
            till att använda jakar i stället för kor t.ex. Men jakarna passar
            för klimatet bara på några håll.
          </note>
          <note n="226b9613">
            Av 7 000 kloster är ungefär 13 helt oskadda efter kulturrevolutionen!
            Men man började också långt före kulturrevolutionen med att plundra
            klostren på dyrbarheter och med att förstöra dem. Nu byggs en
            del av dem upp, därför att de kan vara bra för turismen. Men turismen
            i Tibet är väldigt begränsad. Dessutom är det svårt att få se
            byarna och att få komma in där. Man får inte heller vistas fritt
            i staden.
          </note>
          <note n="b52964d2">
            Vi måste agera kraftfullare än som avses i utskottets skrivning,
            även om en hel del hänt och det blivit bra skrivningar.
          </note>
          <note n="3938e5cb">
            Det är alltså bråttom, eftersom förtrycket bara ökar. Enligt
            Amnesty har förtrycket ökat ytterligare under de senaste två tre
            åren. Jag förstår inte hur det kunde öka ytterligare. För fyra
            eller fem år sedan var jag i landet för att studera de mänskliga
            rättigheterna, men det fanns inget att studera. De hade inga mänskliga
            rättigheter. Situationen är helt enkelt alldeles förskräcklig.
          </note>
          <note n="b35a922a">
            Jag yrkar bifall till motion 635 avseende yrkande
          </note>
          <note n="f8978ad8">
            5.
          </note>
          <note n="75a2b464">
            Sedan skall jag tala om kurderna.
          </note>
          <note n="867ad746">
            Urbefolkningarnas rättigheter måste respekteras.
          </note>
          <note n="ebc45af6">
            Man räknar med att det finns 250 miljoner människor som kan hänföras
            till begreppet urbefolkning.
          </note>
          <note n="b75ba5d0">
            Den största enskilda gruppen är kurderna som är ca 25 miljoner.
            Eftersom de i Turkiet enligt regimen inte existerar utan fortfarande
            benämns bergsturkar, är den exakta siffran svår att fastställa.
            Ända sedan fredsfördraget i Lausanne 1923 då den kurdiska regionen
            delades mellan fem länder - Turkiet, Iran, Irak,
          </note>
          <note n="fcee36b7">
            Syrien och det f.d. Sovjetunionen, där 500 000 kurder lever -
            har de levt under hårt förtryck. De har hetsats mot andra och
            mot varandra i stormakternas och regionens spel.
          </note>
          <note n="0793e234">
            Det senaste decenniet har förtrycket bara ökat i alla dessa länder
            - utom möjligen i det gamla Sovjetunionen där kurderna faktiskt
            hela tiden haft det litet bättre än i de andra länderna. Där fick
            de ha sitt språk och sin kultur och de fick utbilda sig till många
            höga befattningar.
          </note>
          <note n="ca52e794">
            Saddam Husseins förtryck är väl det mest kända, även om samma
            etniska förtryck egentligen sker också i Turkiet mot kurder, turkmener,
            assyrier och aleviter. Även mot fackföreningsfolk, kommunister,
            journalister och kurdiska parlamentariker förekommer förtryck.
          </note>
          <note n="29432227">
            I dag finns det 300 000 soldater i östra Turkiet under förevändning
            att utrota PKK, fast det nu är allmänt känt att det är civila
            - kvinnor, män och barn
          </note>
          <note n="5f2cacba">
            - som lider mest.
          </note>
          <note n="6e299e31">
            Ca 2 500 byar är jämnade med marken och närmare två miljoner
            kurder är på flykt i sitt eget land.
          </note>
          <note n="6b337746">
            Dessutom har 35 000 soldater nu i vår gått in i Irak där de tagit
            tillbaka flyktingar samt mördat herdar och oskyldiga människor.
            Man har alltså också gått in i flyktingläger och tagit tillbaka
            flyktingar.
          </note>
          <note n="e1d0be9b">
            Enligt den turkiske utrikesministern, som besökte
          </note>
          <note n="806178b4">
            Sverige i våras, pågår en liberalisering, och hänsynen till mänskliga
            rättigheter ökar. Det är något som upprepats med samma fraser
            sedan militärregimen i början av 1980-talet. Och ingenting händer!
            Allt har bara blivit värre!
          </note>
          <note n="9f3959f5">
            Man talar nu om en tullunion med. Där kunde EU
          </note>
          <note n="d7c7e35a">
            utnyttja sina påtryckningsmöjligheter och kräva ett slut på folkmordet
            i östra Turkiet och i Istanbul på aleviterna.
          </note>
          <note n="f50651c0">
            Sverige är ett litet land men vi kan ändå göra vår röst hörd
            om viljan finns. Jag har här ett yrkande beträffande motion 640,
            yrkande 3.
          </note>
          <note n="d135f4a1">
            Jag vill fortsätta med Iran. Mer än hälften av riksdagsledamöterna
            har skrivit under ett upprop med stark kritik mor Irans regim.
            Det anser jag vara en stor seger. Det här borde få regeringen
            att reagera och skärpa sitt ställningstagande mot Iran. Iran säljer
            1,4
          </note>
          <note n="f6086bba">
            miljoner fat olja till väst varje dag. Förtrycket bara ökar och
            de mördade ungdomarna blir allt fler. Under
          </note>
          <note n="2a68e08a">
            1980-talet mördades 100 000 ungdomar. Det finns namn och bilder
            på de flesta. Medelåldern på de mördade var 24 år.
          </note>
          <note n="6f769fda">
            Om inte världssamfundet strävar efter att tala klarspråk och
            lösa problemen i de här länderna blir där ingen demokratisk utveckling
            eller varaktig fred.
          </note>
          <note n="6fb9d31d">
            Jag står självklart bakom alla motioner som Miljöpartiet har
            skrivit när det gäller Burma-Myanmar,
          </note>
          <note n="b71d02c8">
            Indonesien, Västsahara, Kosova, Colombia, Latinamerika, urbefolkningar
            m.m., men jag yrkar endast bifall i enlighet med vad jag tidigare
            sagt.
          </note>
          <note n="635eac5e">
            Överläggningen var härmed avslutad.
          </note>
          <note n="00f1b745">
            (Beslut skulle fattas den 8 juni.)
          </note>
          <note n="561e391b">
            17 § Jämställdhet
          </note>
          <note n="55dfa0c8">
            Föredrogs
          </note>
          <note n="8b0c4608">
            Utbildningsutskottets betänkande 1994/95:UbU18
          </note>
          <note n="2d210c35">
            Jämställdhet (prop. 1994/95:164)
          </note>
          <note n="85892081">
            Anf. 128 HANS HJORTZBERG-
          </note>
          <note n="73adf8b9">
            NORDLUND (m)
          </note>
          <note n="3d42670c">
            Herr talman! Carl Thams hittillsvarande karriär som utbildningsminister
            har kantats av några spektakulära utspel. I förra veckan har i
            denna kammare behandlats centraliseringen och sammanslagningen
            av välfungerande, fristående enheter till ett högskoleverk. I
            andra sammanhang har grämelsen över löntagarfondernas omvandling
            till stiftelser dominerat debatten. Men Carl Tham har framför
            allt under de allra senaste månaderna gjort sig känd för att ha
            skapat en polarisering inom högskolevärlden genom sin kamp för
            en förment jämställdhet som vi nu skall behandla.
          </note>
          <note n="93196ee6">
            Resultatet när Carl Tham har suttit ett år som utbildningsminister
            är svagt. Man kan jämföra med Per
          </note>
          <note n="fdfe680b">
            Unckels tid. På ett par år fick denne det att sjuda av framtidstro
            i högskolorna. Att hålla fram den högre utbildningen, även i så
            svåra tider som de Sverige nu går igenom, borde vara en självklarhet
            om landet skall ha någon framtid.
          </note>
          <note n="5ddb2b7d">
            Carl Tham sparar på högskolan och på forskningen när det är absolut
            nödvändigt att landet utbildar fler akademiker och andra högre
            skolade för en företagsamhet som inte kan få nog av högutbildade
            medarbetare. Detta är nödvändigt om Sverige skall ta sig ur krisen
            och åter framstå som en ledande nation i
          </note>
          <note n="9247429c">
            Europa och för att vi skall klara den ökande konkurrensen.
          </note>
          <note n="38ade920">
            Carl Thams sätt att hjälpa svenskt näringsliv och att stödja
            universitet och högskolor blir bl.a. att specialinrätta 30 professurer
            särskilt inriktade på kvinnor, även om dessa skulle vara mindre
            kompetenta än manliga medsökande. Med detta gör han både kvinnorna
            och landet en björntjänst.
          </note>
          <note n="58b2918f">
            Dagens diskussion rör också frågan om skolans förmåga att forma
            ungdomarnas jämställdhetskänsla under de tidiga skolåren. Vi moderater
            vill peka på vikten av generella och allmängiltiga kunskaper om
            könsskillnader och könsmönster. Skolan skiljer sig från annan
            verksamhet eftersom den arbetar med pojkar och flickor under ständig
            utveckling.
          </note>
          <note n="230c7b32">
            Regeringen vill framhålla genusforskning inom skolans område,
            något som vi moderater anser vara alltför begränsat och otillräckligt.
            Det är stor skillnad mellan att erkänna könsskillnader av biologisk
            och psykologisk art och att tolerera olika förtryckssystem baserade
            på denna olikhet.
          </note>
          <note n="817b5da4">
            Den moderata grundsynen är att alla är olika, men har samma människovärde.
            Det här är en viktig förutsättning för kampen för jämställdhet.
            Vi delar synen att det är viktigt att ett allsidigt forsknings-
            och utvecklingsarbete bedrivs inom skolans område, men önskar
            att man därvid även tar hänsyn till det biologiska perspektivet.
          </note>
          <note n="cbdaa006">
            Vi vill peka på alla andra områden vid sidan av genusforskning
            där kvinnor borde ha kompetens och lämplig bakgrund för att kunna
            bli lärare och professorer. Om man antog att kvinnan skulle ha
            mindre förmåga att intellektuellt tillgodogöra sig kunskap, så
            skulle ju premisserna för jämställdhetsarbete inte alls finnas
            - men det är det ju ingen som gör.
          </note>
          <note n="ad9a590e">
            Det har på senare tid pläderats för åsikter som handlar om minoriteternas
            representation i politiken, men inte bara där utan också i medierna,
            i styrelser och, inte minst, inom utbildningen. Tidigare var kvinnorna
            en sådan minoritet. I dag när kvinnorna i lika stor utsträckning
            som männen går ut i arbetslivet, gör de självklart anspråk på
            att få samma villkor som männen har. Man hävdar att löneskillnader
            för lika arbete och likvärdig utbildning skall minska. Kravet
            på lika lön för lika arbete är lika välmotiverat här som när det
            gäller sociala klasskillnader.
          </note>
          <note n="5f960da9">
            Genom starka nätverk har kvinnorna också på ett högljutt, ofta
            aggressivt, sätt försökt skynda på en alltför långsam utveckling
            för att åstadkomma jämställdhet. Tjänster som i dag är högre avlönade
            finns tillgängliga för båda könen att söka. Tyvärr väljer kvinnorna
            inte alltid de bäst betalda jobben utan föredrar de s.k. kvinnliga
            yrkena som är sämre betalda.
          </note>
          <note n="6d6bc81e">
            Om både män och kvinnor verkligen valde de bäst betalda yrkena,
            skulle marknaden jämna ut de löneskillnader som består.
          </note>
          <note n="08d44e2b">
            Nu har det emellertid i de aktuella propositionerna rests krav
            på kvotering, och då hamnar man i en besvärlig situation. Vad
            är det som hindrar att man, när man kvoterar in ett antal kvinnliga
            professorer, i själva verket diskriminerar ett antal socialt rekryterade
            män från arbetarklassen eller ett antal invandrare, samer, handikappade
            eller andra som tillhör en annan minoritet? Vi blir så lätt fångade
            i fällor vi inte har avsett.
          </note>
          <note n="d50a5cb8">
            Tyvärr innebär positiv särbehandling alltid att någon annan diskrimineras.
            Det finns en rad yrken som är dominerade av kvinnor - skall man
            tvinga in män där? Det är ju också ett sätt att uppnå jämställdhet.
          </note>
          <note n="e9400a01">
            Vilket samhälle vill vi egentligen ha?
          </note>
          <note n="af33a4b3">
            Sedan andra världskriget har kvinnornas möjligheter att lämna
            de traditionella kvinnorollerna lett till en explosion av nya
            roller. Inga möjligheter är längre av sociala skäl stängda för
            kvinnor. Den enda begränsningen är fortfarande den biologiska:
            att föda barn.
          </note>
          <note n="719f3665">
            För de kvinnor som väljer att föda barn tidigt finns det en risk
            att de kommer för sent ut på arbetsmarknaden, kanske med ofullständiga
            studiegångar. För dem som väntar tills de är över 30 år kan barnafödslar
            bilda svåra hinder i den karriär där kvinnorna tävlar med männen.
            Men valmöjligheterna ökar hela tiden.
          </note>
          <note n="a68f7421">
            Ökade möjligheter på arbetsmarknaden för dem som är 40 år och
            äldre vore ett sätt att hjälpa de kvinnor som kommer sent ut på
            arbetsmarknaden.
          </note>
          <note n="8242be27">
            Fortfarande återstår mycket innan man kan tala om en godtagbar
            jämställdhet mellan män och kvinnor.
          </note>
          <note n="cce01eed">
            Också kvinnors förmåga att använda en uppnådd jämställdhet till
            handling för fortsatt jämställdhetsarbete är bristfällig.
          </note>
          <note n="251db2b4">
            Den långsiktiga förvandlingen av vår samhällsstruktur till ett
            jämställt samhälle är det i dag ingen som tvivlar på. Vid en analys
            av universitetsinstitutionernas organisation och ledningsstrukturer
            finner man att dessa ofta är otidsenliga jämfört med annan verksamhet
            i samhället. Det kan finnas ett samband mellan detta och kvinnors
            svårigheter att meritera sig. Men vi kan också se att vi är i
            full färd med att gå över från en ekonomi baserad på muskelkraft
            till en som är baserad på hjärnkraft. Detta ändrar en ofördelaktig
            situation för kvinnorna, så att de får större möjligheter över
            huvud taget.
          </note>
          <note n="ce7d1f16">
            Även mannen har fått en ändrad situation. Han är inte längre
            den enda ekonomiska kraften i familjen och börjar därför revoltera
            mot en roll som berövat honom mycket av det känslomässiga nöjet
            att se sina barn växa upp. Det händer ju t.o.m., även om det är
            ovanligt, att mannen väljer att stanna hemma för att ta hand om
            barnen medan hustrun går ut i förvärvsarbete eller studerar. Att
            sedan en situation som har varit människosläktets bestämmelse
            i årtusenden inte har kunnat förändras totalt på några få decennier
            är kanske inte så konstigt.
          </note>
          <note n="72bab846">
            Vi moderater anser att det är olämpligt att positivt särbehandla
            kvinnor vid tillsättning av doktorandtjänster. Att kvinnligt kön
            vid tillsättning av sådana tjänster skall vara ett kriterium innebär
            en nedvärdering av kvinnlig kompetens. Det utgör också de facto
            en diskriminering av kompetenta män.
          </note>
          <note n="f6373fb9">
            Vi moderater kan inte acceptera att medel öronmärks för kvinnliga
            forskare. En sådan särbehandling är olämplig. Därigenom blir man
            bunden till ett visst urval, vilket i sig innebär en nedvärdering
            av kvinnor och deras kompetens. Om det föreligger en kraftig obalans,
            bör man angripa de strukturella problemen som leder till detta
            och inte medverka till en ökad polarisering mellan män och kvinnor.
            Detta påverkar både jämställdheten och kvaliteten inom utbildning
            och forskning på ett negativt sätt.
          </note>
          <note n="cb702e70">
            Vi har alltså starka invändningar mot att positiv särbehandling
            skall tillämpas vid tillsättning av professurer till förmån för
            underrepresenterat kön, i detta fall kvinnor. Kunskap och kompetens
            bör fälla utslaget vid professorstillsättningarna.
          </note>
          <note n="dcd2efc1">
            Det finns stor risk för att kvinnor, som blir tillsatta därför
            att de tillhör ett underrepresenterat kön och därför inte är de
            mest meriterade, blir sedda med misstro. En tillämpning av positiv
            särbehandling kommer därför, enligt min mening, i stället för
            att gynna jämställdhetssträvandena tvärtom att skada dessa. Förfarandet
            innebär också i sig en nedvärdering av kvinnors kompetens, som
            inte kan anses vara förenlig med strävandena mot jämställdhet.
          </note>
          <note n="dc186f0b">
            Nu försvarar man förfarandet med att ingen kommer att tillsättas
            som inte är kompetensförklarad. Men även kompetensförklaringen
            är ett subjektivt ställningstagande av de sakkunniga. Vi skall
            inte glömma bort att kompetensförklaringen endast säger att vederbörande
            uppfyller vissa minimikrav för att uppehålla en tjänst. Skillnaderna
            i kompetens mellan två kompetensförklarade akademiker kan vara
            mycket stor. Enligt oss moderater kvarstår kravet att endast den
            mest kompetenta skall få tjänsten. En genomförd diskriminering
            av män skulle medföra en kvalitetsförlust inom områden som är
            avgörande för Sveriges framtid.
          </note>
          <note n="5372e5ac">
            Detta innebär inte att man inte skall ta itu med de mer grundläggande
            problemen bakom den sneda könsfördelningen bland professorer.
            Dit hör bl.a.
          </note>
          <note n="1626217f">
            nätverk, kulturer och traditioner där manliga intressen dominerar,
            men också de brister som finns i definitionen av kompetens och
            kunskap. Inte minst otydligheten vid utannonsering av tjänster
            kan skapa utrymme för godtycke och omedveten könsdiskriminering.
          </note>
          <note n="c39c391c">
            Man bör inte för universitet och högskolor införa mål avseende
            könsfördelningen bland nyrekryterade lärare eller professorer.
            Vi skall inte heller acceptera att ange mål i form av särskilda
            åtaganden under anslagen för forskning och forskarutbildning och
            därmed låta dessa utgöra grunden för bedömningen av resurstilldelningen.
            Enligt jämställdhetslagens bestämmelser åligger det redan universitet
            och högskolor att upprätta jämställdhetsplaner, där åtgärder för
            att uppnå en jämnare könsfördelning skall redovisas.
          </note>
          <note n="a9cd7b9f">
            Sexuella trakasserier, som också nämns i propositionen, kan naturligtvis
            inte accepteras. Den lagstiftning som finns i brottsbalken och
            jämställdhetslagen till skydd mot sådana trakasserier skall tillämpas
            för att komma till rätta med problemen även vid universitet och
            högskolor. Ytterligare skrivningar, att universitet och högskolor
            har en skyldighet att verka för att studenter inte utsätts för
            sexuella trakasserier, behövs därför inte och kan innebära att
            inte avsedda förlöjligande situationer kan uppstå.
          </note>
          <note n="ddafcd9b">
            Kvinnliga lärare och forskare vill knappast ha lösningar som
            gör att de hamnar i ett A- eller B-lag.
          </note>
          <note n="74999fc4">
            Vi måste se könsskillnaderna i ett historiskt perspektiv. Kvinnorna
            har successivt erövrat majoriteten av platserna på de lägre nivåerna
            på högskolorna. Vad gäller lägre examina har de redan majoritet
            inom många ämnesområden. Om man undantar vissa naturvetenskapliga
            ämnen är inte bristen på jämställdhet särskilt påtaglig jämfört
            med i andra samhällssektorer.
          </note>
          <note n="3f8fe0a5">
            Detta motsäger i själva verket en del av den fundamentala feminismens
            konspirationsteorier.
          </note>
          <note n="3b06d863">
            Vägen till att bli professor är ofta lång. Det kan ta
          </note>
          <note n="0db400ac">
            20-30 år att nå professorstiteln. Det innebär en eftersläpning
            för kvinnorna. Men förolämpa inte kvinnorna genom att anta att
            de inte kan komma fram på annat sätt än genom kvotering!
          </note>
          <note n="3b720631">
            Egentligen finns det bara ett sätt att åstadkomma fullständig
            jämlikhet, nämligen att införa enkönade högskolor, lika många
            för vardera könet. Genom att hålla isär studiegången för män och
            kvinnor skulle man uppnå jämlikhet och jämställdhet - kanske något
            att föreslå för Grönköping.
          </note>
          <note n="a3556208">
            Jag ställer mig givetvis bakom samtliga moderata reservationer.
            För att inte i onödan ta upp kammarens tid yrkar jag dock bara
            bifall till reservation nr 14.
          </note>
          <note n="f1797fde">
            Anf. 129 MARIE WILÉN (c)
          </note>
          <note n="e57d73d4">
            Herr talman! För Centern är jämställdhet ytterst en demokratifråga.
            Dagens skola lägger till stor del grunden till utvecklingsmöjligheterna
            för framtidens kvinnor och män. Därför måste dagens skola ge både
            flickor och pojkar likvärdiga möjligheter att utvecklas utifrån
            sina behov och förutsättningar.
          </note>
          <note n="3a2079ab">
            Vi vet av återkommande undersökningar att jämställdhetsarbetet
            i skolan går alldeles för långsamt.
          </note>
          <note n="f5bfbde9">
            Exemplen är välkända och många.
          </note>
          <note n="d8646e43">
            Pojkar upptar två tredjedelar av tiden till elevernas förfogande
            i klassrummet. Pojkar tar oftare ordet utan att ha fått frågan.
            De svarar rätt ut, medan flickorna sitter tysta med uppräckt hand.
            Flickor väntar på att bli tilldelade ordet för att ge svaret.
            Den naturvetenskapliga och tekniska undervisningen utgår alltför
            mycket från ett mans- eller pojkperspektiv.
          </note>
          <note n="4b857696">
            Jämställdhet i skolan är en pedagogisk fråga. Med den nya läroplanen
            och genom att jämställdhet nu skrivs in i skollagen ges skolan
            nya redskap att snabbare komma framåt i jämställdhetssträvandena.
            Det är positivt att det finns en bred politisk enighet om ändring
            av skollagen. Nu är det viktigt att vi följer och driver på användningen
            av de nya redskapen. Jag känner tillförsikt inför detta arbete
            och att den nya läroplanen och ändringen av skollagen verkligen
            skall ge effekt, att flickors möjligheter att komma till tals,
            resonera och utveckla tankar skall förbättras och att flickors
            intresse för naturvetenskap och teknik skall utvecklas osv.
          </note>
          <note n="6eaf169e">
            Det är också viktigt och bra att rektorn ges ett ansvar för att
            undervisningen planeras så att den gagnar jämställdhet mellan
            pojkar och flickor och att stor vikt läggs vid fortbildning.
          </note>
          <note n="b49eb6ed">
            Herr talman! Jag anser att det ibland i debatter kan vara på
            sin plats att också se till det som förenar oss.
          </note>
          <note n="b6754c32">
            Det avspeglas också i första delen av betänkandet.
          </note>
          <note n="b956f9f1">
            Nu till det som skiljer oss åt, nämligen delar inom den högre
            utbildningen. Jag börjar med doktorandtjänsterna, där Centern
            anser att det är få för kvinnor som får möjlighet att doktorera
            och att det är viktigt att ändra på detta förhållande.
          </note>
          <note n="9f0ef317">
            Regeringens förslag innebär sammantaget sämre villkor för doktorander
            eftersom man återinför möjligheten att ge utbildningsbidrag. Centern
            anser att tidigare beslut om att omvandla utbildningsbidragen
            till doktorandtjänster bör fullföljas.
          </note>
          <note n="4b44f120">
            Regeringens förslag om att tillföra extra resurser för att öka
            antalet kvinnliga doktorander ger positiva möjligheter för kvinnor.
            Det är dock svårt att se konsekvenserna av båda dessa ovan nämnda
            åtgärder för utvecklingen av antalet kvinnliga doktorander, vilket
            också utbildningsminister Carl Tham i vaga ordalag sagt under
            en frågestund i riksdagen tidigare i vår.
          </note>
          <note n="cd538e7d">
            Det finns alltså en uppenbar risk för att socialdemokraterna
            totalt sett har skapat sämre chanser för kvinnor att doktorera
            än de hade innan. Med den ena handen tar socialdemokraterna bort
            möjligheter för kvinnor att få doktorandtjänster, med den andra
            tillför de möjligheter med de 30 miljoner som finns att fördela.
          </note>
          <note n="4efeab05">
            Jag vill därför fråga Carl Tham om det i dag finns någon bedömning
            från regeringens sida på den samlade effekten ur jämställdhetsperspektiv.
          </note>
          <note n="72baeeae">
            Så till den särskilt omstridda delen av regeringens förslag,
            den om att tillämpa s.k. positiv särbehandling vid tillsättning
            av nya professurer. Jag tror att de flesta av oss är överens om
            att det i dag finns för få kvinnliga professurer. Centern har
            under flera år påpekat att det är angeläget att öka antalet kvinnliga
            professurer, bl.a. för att stimulera kvinnor till fortsatt forskarkarriär
            och för att skapa flera kvinnliga förebilder. Professorer är tongivande
            i samhällsdebatten, och samhället går miste om kompetens genom
            den mycket ojämna könsfördelningen bland professorer.
          </note>
          <note n="1be749e9">
            Det är endast 7 % kvinnliga professorer 1995, som vi alla känner
            till.
          </note>
          <note n="94d223fc">
            Det är nödvändigt att ta itu med de grundläggande problemen bakom
            den sneda könsfördelningen. Dit hör bl.a. traditioner, nätverk
            och kulturer där manliga intressen dominerar men också de brister
            som finns i definitionen av kompetens och kunskap. Vi anser att
            man utan att tillgripa positiv särbehandling kan rekrytera kvinnor
            till professortjänster. Det finns kompetenta kvinnor inom forskarvärlden.
            Vad som behövs är att se till att kvinnor med likvärdig men inte
            nödvändigtvis samma kompetens som män i större omfattning får
            tjänster som professorer.
          </note>
          <note n="0c210e81">
            Utskottsmajoriteten har försökt klarlägga synen på innebörden
            av begreppet positiv särbehandling. Man har ändrat propositionens
            uttryck "mindre kvalificerade" till "trots att det finns mer kvalificerade".
            Men riskerna med att använda positiv särbehandling kvarstår för
            att kvinnor som får tjänster därför att de tillhör det underrepresenterade
            könet och inte därför att de är mest meriterade kan bli bemötta
            med misstro.
          </note>
          <note n="32a9858f">
            En tillämpning av positiv särbehandling kan därför i stället
            för att gynna jämställdhetssträvanden tvärtom skada dem. Det finns
            risk för att det utmynnar i att det skapas A- och B-professurer.
            Den utvecklingen vill inte Centern medverka till.
          </note>
          <note n="4f9caab2">
            Det är en förhållandevis knapp majoritet bestående av socialdemokrater
            och vänsterpartister som nu på väg att driva igenom det förslaget,
            som alltså innebär risk för A- och B-professurer.
          </note>
          <note n="a00cc21c">
            Jag tycker att det kunde ha funnits en litet större lyhördhet
            för den omfattande kritik som förslaget ändå fått i högskole-
            och universitetsvärlden och i samhället i övrigt.
          </note>
          <note n="22b14250">
            Jag vill gå vidare till de mål för rekrytering av professorer
            som regeringen har föreslagit och som vi i
          </note>
          <note n="e0aa37b9">
            Centern har ställt oss bakom. Vi tror att det enbart med de rekryteringsmål
            som föreslagits kommer att ta väldigt lång tid att nå upp till
            nivån 40 %. I debatten har det också bedömts som orealistiskt
            att ens nå i närheten av denna nivå under en tioårsperiod. Vi
            från från Centern har föreslagit att man skall undersöka ytterligare
            åtgärder för att inom något slags rimlig tidsperspektiv komma
            upp i högre nivåer och har lyft fram två modeller som vi tycker
            är väl värda att pröva. En möjlig modell är att om en kvinna i
            konkurrens söker en tjänst som professor och blir kompetentförklarad
            men inte får tjänsten så inrättas det en professur för henne.
            En annan möjlig modell är att varje docentkompetent kvinnlig forskare
            ges möjlighet att anmäla sig till en rikslista som sedermera kan
            användas som underlag vid bedömning av behovet av nya professurer
            på områden där det kvinnliga inslaget är särskilt lågt. Vi anser
            att man bör utveckla ett system där inslag ur de båda modellerna
            kombineras och att regeringen bör återkomma med förslag som tillgodoser
            detta.
          </note>
          <note n="ba163835">
            Herr talman! Jag vill avsluta med att yrka bifall till reservation
            14 angående s.k. positiv särbehandling. Vi centerpartister står
            givetvis bakom samtliga centerreservationer, men med hänvisning
            till kammarens arbetsbelastning avstår jag från att yrka bifall
            till fler reservationer.
          </note>
          <note n="5c26cfd3">
            Anf. 130 CONNY SANDHOLM (fp)
          </note>
          <note n="a9dfa679">
            Herr talman! Låt mig börja med att säga att det är positivt att
            regeringen nu lägger fram en proposition om jämställdhet. Det
            är en bra fortsättning på det arbete som inleddes under den förra
            mandatperioden.
          </note>
          <note n="7f294228">
            Dessutom är det en klar signal till universitet, högskolor och
            forskningsråd att vi menar allvar med målet att få en jämställdhet
            inom utbildning och forskning.
          </note>
          <note n="e2949423">
            Vi kan helt klart konstatera att tingens ordning nu när det gäller
            andelen kvinnor i akademikervärldens övre del är långt ifrån tillfredsställande.
            Verkligheten talar sitt tydliga språk. 56 % av de studerande är
            kvinnliga och bara 7 % kvinnliga professorer. Enligt professor
            Harriet Ryd skulle det med den nuvarande takten ta 167 år att
            nå målet om jämställdhet inom högskolan. Därför är det faktiskt
            lätt att instämma i regeringens uttalande att utvecklingen går
            alldeles för långsamt. Det är beklagligt att vi inte har hunnit
            längre på vägen mot lika förutsättningar.
          </note>
          <note n="31ef00f6">
            När jag som kommunpolitiker en gång fick tillfälle att lyssna
            på JämO liknades jämställdhetsarbetet vid att dansa tango. Det
            var ett steg framåt och två tillbaka, och ibland var det tvärtom.
            Kontentan var att man stod och stampade på samma fläck. Det är
            så man ibland upplever det här arbetet.
          </note>
          <note n="8d314ab1">
            Jag inledde med att säga att det var bra att regeringen lade
            fram en proposition om jämställdhet.
          </note>
          <note n="41c11318">
            Skall man vara snäll kan man säga att även solen har fläckar.
            Men det är beklagligt att det i det här fallet inte bara är fläckar;
            det har blivit en total solförmörkelse. Vad jag menar är att en
            bra målsättning och många bra idéer förmörkas av en enda del,
            nämligen tolkning av positiv särbehandling vid professorstillsättningar.
            För mig och många andra - jag tror för merparten av människor
            - är en professur per definition spetskompetensen inom sitt område.
            Mot den bakgrunden ter sig texten i propositionen och även i betänkandet
            att de mindre kvalificerade skall kunna få företräde om de tillhör
            ett underrepresenterat kön. Det blir en direkt motsats till definitionen
            och innebörden av en professur. Folkpartiet anser att det här
            förfarandet kan skapa fler svårigheter än det löser problem.
          </note>
          <note n="925db5c8">
            De uttalanden som gjorts, där en del forskare befarar att dessa
            kvinnor kan komma att betraktas som B-lag, gör att majoriteten
            borde ha tänkt om en gång till och försökt hitta bättre lösningar.
            Då hade vi också kunnat få en bredare parlamentarisk uppslutning
            kring betänkandet. Det finns ett värde i en bred politisk uppslutning
            kring jämställdhetsfrågorna.
          </note>
          <note n="35945aae">
            Visst hade det varit bra om vi hade kunnat enas om den alternativa
            text som finns i folkpartimotionen och som också finns i den gemensamma
            reservationen. Där skriver vi att ett underrepresenterat kön skall
            ges företräde vid likvärdig kompetens. Då hade vi fått en bättre
            koppling mellan definitionen av en professur med dess kompetensspets
            och målet om jämställdhet.
          </note>
          <note n="dee1400c">
            Enligt vår mening är en bra väg att förändra sammansättningen
            i Tjänsteförslagsnämnderna för att få en bättre fördelning mellan
            kvinnor och män. Därutöver borde man se till underlaget vid kompetensbedömningen
            och till hur sammanvägning och viktning av olika meriter sker,
            t.ex. gjorda publikationer. Skall vetenskapliga arbeten i början
            av karriären väga lika tungt som senare gjorda arbeten och publikationer?
          </note>
          <note n="1ab52cbe">
            Mycket talar för att kvinnor senare i karriären skriver och gör
            sina publicerade arbeten. Hur sammanvägning och viktning av olika
            meriter sker är helt avgörande.
          </note>
          <note n="fc0e8dfb">
            Vi vill också ha bättre könsfördelning i högskolans beslutsorgan
            och i forskningsråden.
          </note>
          <note n="d2fff0ef">
            Herr talman! Debatterna här i kammaren brukar inte få till följd
            att partiernas tidigare ställningstaganden ändras. Det vore mig
            fjärran att tro att det skedde också här i dag. Men jag tror att
            den debatt som har förts i medierna och den debatt som har förts
            här har ökat intresset för och öppnat ögonen på universitetsvärlden.
            Den här frågan har ju varit aktuell, och skolan ligger före akademikervärlden,
            så det ligger nog ett värde i den debatt som har förts. Men det
            är beklagligt att regeringen, trots att jag vet att intentionerna
            är goda, verkar har hamnat på en kurs som i en del fall försvårar
            jämställdheten mer än det stimulerar den. Jag tänker då på bortagandet
            av barntilläggen i svux och svuxa, där vi anvisade medel för att
            kunna behålla det. Man har infört utbildningsbidrag i stället
            för doktorandtjänster. Likaså här anvisar Folkpartiet en annan
            väg och finansiering, vilket redovisas i reservation 10. I reservation
            13 föreslår vi resursförstärkning för forskarassistenter och nya
            professorer.
          </note>
          <note n="578b6da1">
            Herr talman! Jag har försökt att fatta mig kort. Jag skall försöka
            att fatta mig ännu kortare och bara yrka bifall till reservation
            14 vid mom. 31.
          </note>
          <note n="4b95ee46">
            Anf. 131 ULLA HOFFMANN (v)
          </note>
          <note n="d74c09e5">
            Herr talman! "Över hustrun skall mannen styra som en statsman,
            ty han är bättre skickad att härska än hon. Vad beträffar skillnaden
            mellan könen är mannen av naturen överlägsen och styrande, kvinnan
            underlägsen och styrd", sade Aristoteles på sin tid.
          </note>
          <note n="080c2ada">
            Thomas av Aquino menade att kvinnans underordnande ställning
            påvisas redan i Skapelsen och är befogad av naturens lagar och
            hennes egen natur. Kvinnan har skapats för att hjälpa mannen med
            fortplantningen inte med något arbete, tyckte han.
          </note>
          <note n="7d8b3a65">
            Det är denna naturlag som regeringen har utmanat med sitt förslag
            om jämställdheten inom utbildningsområdet. Eller som en manlig
            forskare uttryckte det:
          </note>
          <note n="fcf36f70">
            Kamrater, män, sätter vi inte stopp för dem nu, så kommer vi
            att ligga ner och vara fullständigt borta från all makt om några
            år. Propositionen som ligger till grund för utbildningsutskottets
            betänkande nr 18
          </note>
          <note n="4161326c">
            förtjänar att läsas i sin helhet, eftersom den tar ett övergripande
            grepp på dessa viktiga frågor. Vad gäller forskningsområdet är
            förslagen väl genomtänkta och behandlar alla olika nivåer i universitetshierarkin.
          </note>
          <note n="fb58b9f2">
            Där finns kvoterade mellantjänster, kvinnliga gästprofessurer,
            kvinnliga doktorandtjänster, kvinnliga forskningsmedel, översyn
            av tjänstetillsättningarna osv. Vissa delar av propositionen har
            dock väckt mer uppmärksamhet än andra, nämligen förslaget att
            inrätta 30 nya professurer som skall besättas med kvinnor.
          </note>
          <note n="804e3790">
            Av dem som examineras från grundutbildningarna vid våra universitet
            och högskolor är största andelen kvinnor - 63 %. Av dem som avlagt
            doktorsexamen den senaste treårsperioden är endast 30 % kvinnor.
          </note>
          <note n="0e244e14">
            Endast 7 % av professorerna i Sverige är kvinnor.
          </note>
          <note n="9ed3de25">
            Denna anmärkningsvärt låga siffra beror inte på att kvinnor skulle
            vara mindre lämpade att vara professorer än män. Den beror inte
            heller på brist på kompetens eller kvalifikationer. Den måste
            därför bero på något annat.
          </note>
          <note n="12256397">
            För att åstadkomma en bättre könsfördelning på dessa viktiga
            poster har regeringen föreslagit att s.k.
          </note>
          <note n="a933a7d2">
            positiv särbehandling skall kunna användas vid tillsättning av
            professurer. För att på kort sikt kunna få en förändring till
            stånd föreslår man en engångssatsning i form av ett resurstillskott
            för inrättande av nya professurer som skall gå till kvinnor. På
            längre sikt har man ställt upp ett könsfördelningsmål för universitet
            och högskolor vad gäller nyrekryteringen av professorer. Målen
            redovisas i treårsperioder till dess att bägge könens andel uppgår
            till minst 40 %. För att kunna uppnå det långsiktiga målet föreslår
            regeringen dessutom medel för doktorandtjänster och forskningsassistenter
            för kvinnor, stipendier för kvinnor att forska utomlands osv.
          </note>
          <note n="dcd52634">
            Vid varje professorstillsättning sker ett sakkunnigförfarande.
            Tre sakkunniga - oftast män - utses av fakultetsstyrelsen. De
            sakkunniga skall föreslå tre kandidater - i första, andra respektive
            tredje rummet.
          </note>
          <note n="de7405e4">
            Vid sakkunnigförfarandet skall olika kvalifikationer, meriter
            och kompetenser bedömas. Därefter går förslaget till Tjänsteförslagsnämnden.
          </note>
          <note n="e3820dd7">
            Vid bedömandet blir det förstås avgörande vilka meriter och vilken
            kompetens som de sakkunniga lägger vikt vid. En professor skall
            bl.a. undervisa, forska och vara arbetsledare. Många professorer
            är arbetsledare för stora grupper. Vid sakkunnigförfarandet läggs
            oftast störst vikt vid den vetenskapliga meriteringen, mindre
            vikt vid det pedagogiska och ännu mindre vikt vid arbetsledningsförmågan.
            Det innebär att det oftast är den som är mest kvalificerad vetenskapligt
            som får tjänsten, inte den som är mest kvalificerad för den. För
            hade t.ex. den arbetsledande kompetensen tillmätts större betydelse
            än vad den gör i dag hade många manliga professorer inte blivit
            professorer.
          </note>
          <note n="c85fe721">
            Den sökande som placeras i något av rummen är professorskompetent.
            Om en kvinna placeras i något av rummen blir det oftast i det
            tredje. Det innebär dock att hon är tillräckligt kvalificerad
            vetenskapligt -
          </note>
          <note n="7b63e309">
            hon är helt enkelt professorskompetent. Vad regeringen nu säger
            är att en professorskompetent kvinna som hamnat bland de tre bästa
            av de sökande skall - med jämställdhetsaspekten i åtanke - få
            tjänsten. Det är detta som har fått delar av befolkningen av båda
            könen att reagera.
          </note>
          <note n="b91715e0">
            De som har debatterat har fått förslaget att framstå som att
            vilken kvinna som helst kan söka och en professur och få tjänsten.
            Så är förstås icke fallet. Hon måste vara professorskompetent.
            Ett annat argument som anförts är att professorerna skulle delas
            in i ett A-
          </note>
          <note n="e894ec0d">
            och ett B-lag - antagligen är det meningen att det är kvinnorna
            som skulle hamna i B-laget. De kvinnor som redan i dag är professorer
            är oroliga för att de skall bedömas tillhöra B-laget, trots att
            de tillsattes före den för kvinnor positiva särbehandlingen.
          </note>
          <note n="37c6b1c9">
            Resonemanget om A- och B-lag tillämpas enbart när det handlar
            om kvinnor. Nyligen skulle en professorstjänst i psykiatri tillsättas.
            De flesta trodde att en väl känd och bland många uppskattad psykiatriker
            skulle få tjänsten, och han placerades också i första rummet.
            Men han ansågs för kontroversiell och en annan man fick professuren.
            Ingen argumenterade för att denna man skulle tillhöra ett B-lag.
          </note>
          <note n="965494b8">
            Vid ytterligare ett annat tillfälle hamnade en manlig sökande
            i första rummet. Tjänsteförslagsnämnden gav dock tjänsten till
            den man som hade placerats på andra plats, antagligen beroende
            på att en prominent ledamot i nämnden hade jobbat tillsammans
            med mannen i andra rummet. Mannen som placerats i andra rummet
            låg nära den s.k. forskningsfronten. Vid professorsutnämningar
            resoneras mycket kring om de sökande ligger nära "forskningsfronten"
            eller ej.
          </note>
          <note n="a7eede0b">
            Forskningsfronten är emellertid ett mycket löst begrepp som skiftar
            innehåll med relativt korta mellanrum. I allmänhet är det också
            män som avgör vad som är "intressant" forskning vid varje tidpunkt.
            Vissa ämnen är inne, andra ute. Det handlar inte om ifall det
            är bra forskning eller ej, dvs. rent metodiskt, utan det handlar
            om ifall ämnet är gångbart eller inte. Det är män som avgör vad
            som är gångbart och vad som skall beforskas. Därför hamnar kvinnoforskarna
            oftast i väntrummet. Därför hamnar för kvinnor livsviktig forskning
            i skymundan. Därför vet vi i dag inom t.ex.
          </note>
          <note n="8c1357b4">
            medicinen bara normalvärdet för män. Därför att stora delar av
            forskningen resonerar utifrån tesen att människa är lika med man
            om inte något annat angives.
          </note>
          <note n="28f47e81">
            Därför behöver vi en ny spetskompetens, som Conny
          </note>
          <note n="b465949c">
            Sandholm kallade det för.
          </note>
          <note n="c2707e95">
            Det handlar alltså om lobbyism och olika utestängningsmekanismer
            som benämns vetenskaplig meritering.
          </note>
          <note n="1ecec6b2">
            Om de båda männen som lyftes upp av Tjänsteförslagsnämnden till
            första rummet i mina exempel hade varit kvinnor hade de betraktats
            som B-lagare.
          </note>
          <note n="8d9e3c72">
            Men nu var de män, och därför blev det inte någon diskussion.
            Det verkar som om de manliga A- respektive B-lagarna har funnit
            sig i de föga vetenskapliga spelreglerna. Männen har funnit sig
            i detta länge, men det gör nu inte kvinnorna. Rosseau menade visserligen
            att flickorna redan i tidig ålder måste tvingas till foglighet
            och saktmodighet för att utan att klaga komma att finna sig i
            sin makes behandling. Men
          </note>
          <note n="dfb59bf0">
            Rosseau har tappat greppet om svenska kvinnor.
          </note>
          <note n="4b961a55">
            Resonemanget om att det alltid är den som är mest kvalificerad
            som skall erhålla en tjänst leder till att en undersköterska aldrig
            skulle kunna få en tjänst så länge som det finns en enda arbetslös
            sjuksköterska eller en arbetslös läkare, eftersom de är mer kvalificerade
            än undersköterskan, som dock är mest kvalificerad för tjänsten.
            Ingen har heller höjt sin röst och hävdat att en manlig barnskötare
            skulle tillhöra ett B-
          </note>
          <note n="72dd0b7d">
            lag när han får en tjänst därför att han tillhör ett - i dessa
            sammanhang - underrepresenterat kön.
          </note>
          <note n="b93a8514">
            Herr talman! När den första kvinnliga nyhetsuppläsaren gjorde
            sin debut blev radioväxeln nerringd av kvinnor och män som hävdade
            att man inte kunde lita på de nyheter som lästes upp av en kvinna.
            Om det som inte skulle kunna hända i Harrisburg ändå hade hänt
            och att det hände precis när den första kvinnliga nyhetsuppläsaren
            i Sverige skulle läsa nyheterna och fick ta telegrammet - ja,
            då skulle det som ändå hände i Harrisburg för många i Sverige
            inte ha hänt. I dag skulle det inte råda något tvivel om att det
            som hände i Harrisburg verkligen hände - oberoende av om det var
            en kvinna eller man som förmedlade nyheten.
          </note>
          <note n="1b2a326c">
            Är det då trovärdigheten det hela handlar om? Är det så att motståndarna
            till positiv särbehandling av kvinnliga professorskompetenta anser
            att vetenskapens trovärdighet kommer att urholkas om kvinnliga
            professorskompetenta särbehandlas? Ja, så skulle man kunna resonera
            om man tror att det finns en absolut kompetens, en absolut vetenskap
            - en gång för alla given. Så skulle man kunna resonera om man
            var helt säker på att de vetenskapliga metoder man utvecklat omfattar
            båda könen. Och forskningen visar också att det handlar om trovärdighet.
          </note>
          <note n="bd4acfd1">
            När man ger lärare identiska uppsatser men med olika namn, ett
            kvinnligt och ett manligt, så bedöms de olika. Pojkarna får högre
            omdömen än flickorna -
          </note>
          <note n="6c4191ef">
            och då skall vi inte glömma att det var identiskt lika uppsatser.
          </note>
          <note n="617fdf6d">
            Herr talman! Jag vill ta tillfället i akt och nämna ett område
            där fler kvinnliga förebilder kommer att spela en stor roll.
          </note>
          <note n="39f13602">
            Jag sade tidigare att den medicinska forskningen bedrivs utifrån
            tesen att människa är lika med man om inte något annat angives.
            Rektor vid en av våra medicinska högskolor sade när jämställdhetsplanen
            förelades honom att det finns bara en enda orättvisa mellan kvinnor
            och män, och det är att kvinnor lever längre än män. Och med det
            synsättet är det kanske inte så underligt att alla fysiologiska
            normalvärden är beräknade efter en 70-kilosman, vilket automatiskt
            gör alla flickor till avvikare. Eftersom män inte har menstruation,
            föder barn eller lika påtagligt kommer in i klimakteriet har dessa
            för kvinnan normala funktioner kommit att betraktas som sjukdomar.
            Ett nytt fält har öppnat sig för medicinsk teknik på manliga villkor,
            en teknik som används utan att den paras med kvinnors specifika
            erfarenheter och kunskaper på området. Det är fortfarande lättare
            att skära bort livmödrar, äggstockar och bröst än att utveckla
            alternativa ickekirurgiska behandlingar.
          </note>
          <note n="d633db0b">
            När normalvärdet för blodtryck skulle fastställas mättes blodtrycket
            på ett antal medicine kandidater -
          </note>
          <note n="65f613d8">
            alla män, eftersom läkarstuderande var män på den tiden. Utifrån
            det manliga normalvärde som kom fram ansågs kvinnor ha för högt
            blodtryck och tvingades äta blodtryckssänkande medicin för att
            komma ner i
          </note>
          <note n="08f2798a">
            "normalt", dvs. manligt tryck. Om normalvärdet skulle vara satt
            utifrån kvinnor skulle det kunna innebära att hela den manliga
            delen av befolkningen skulle tvingas äta blodtryckshöjande medicin.
          </note>
          <note n="027e42bb">
            De undersökningar som ligger till grund för bedömningen av blodfetter
            är gjorda på män. Det leder till att läkarna i dag vet väldigt
            litet om vilka blodfettvärden som gäller för kvinnor. Det som
            för män är det goda kolesterolet kan för kvinnor vara det farliga.
          </note>
          <note n="9499ccb8">
            Läkarna kan bara konstatera att antalet kvinnor som dör i hjärtinfarkt
            har ökat. När kvinnor kommer till sjukhusen för akuta hjärtproblem
            får de sämre behandling. Livsuppehållande behandling sätts inte
            in eller sätts in för sent, eftersom kvinnor inte upplever hjärtsmärtor
            på samma sätt som män och därför beskriver sina smärtor på ett
            för läkaren okänt sätt.
          </note>
          <note n="9685a736">
            Jag kan bara konstatera att vi dag saknar grundläggande kunskaper
            om normalvärden för kvinnor, och vi behöver med det snaraste en
            utveckling inom den medicinska metodiken. På just det medicinska
            området är grundforskning på kvinnors normvärden extra viktig,
            eftersom det handlar om liv och död. För kvinnor är det med andra
            ord livsviktigt att den manliga forskningsfronten bryts. Ett sätt
            att göra det är att vi får fler kvinnliga professorer.
          </note>
          <note n="af418e52">
            Herr talman! Psykologin som vetenskap har ständigt och systematiskt
            ansett kvinnan som en avvikare.
          </note>
          <note n="a044023c">
            De teorier som finns om psykologisk utveckling är byggda på observationer
            av mäns liv. Psykoanalysen fader, Sigmund Freud, konstruerade
            sina teorier utfrån det manliga barnets upplevelser, och när kvinnorna
            inte passa in i teorierna - varken anatomiskt eller i beteendet
            - gjorde han inte om teorierna utan hävdade i stället att flickorna
            var avundsjuka över det han hävdade att de saknade och att de
            upplevde sig som stympade män. Med mannens liv som den underförstådda
            normen har vetenskapen försökt forma kvinnor efter en manlig mall.
            I livscykeln liksom i Edens lustgård har kvinnorna varit betraktade
            som avvikande.
          </note>
          <note n="464c9b2d">
            Att 30 professorskompetenta kvinnor kommer att utses till professorer
            kommer inte att ändra den akademiska världen och forskningsfronten
            över en natt.
          </note>
          <note n="064736b1">
            Men det är en bra början, och det rabalder förslaget har ställt
            till med både inom och utanför den akademiska världen visar att
            det nu är den sista bastionen som håller på att falla. För mig
            med min över 20-åriga erfarenhet som sekreterare till professorer,
            som samtliga tjänstgjort som sakkunniga vid professorstillsättningar,
            är förslaget om positiv särbehandling - av kvinnor - en befrielse.
            För manliga sökande har alltid behandlats positivt - den manliga
            vetenskapliga meriteringen har alltid ansetts högre stående. Med
            nuvarande takt på utnämningarna av kvinnliga professorer skulle
            det ta minst 167 år innan vi har lika många kvinnliga som manliga
            professorer. Vänsterpartiet anser att vi inte har tid att vänta
            så länge. Det förefaller som om de flesta partier i riksdagen
            är eniga om att kvinnor är underrepresenterade bland professorer
            och att det behövs fler kvinnliga professorer. Förslagen till
            åtgärder varierar. Hittills har man försökt lösa jämställdhetsproblemet
            med att antingen utöka t.ex.
          </note>
          <note n="2538dc61">
            antalet platser eller genom att inrätta särskilda forum för kvinnor
            att diskutera jämställdhet. Väldigt sällan har jämställdheten
            lösts med att männen tvingats lämna ifrån sig makt. Förslaget
            om positiv särbehandling vid tillsättning av professurer handlar
            om att männen måste lämna ifrån sig makt - därmed förändras maktrelationerna
            mellan kvinnor och män
          </note>
          <note n="02d31a81">
            Herr talman! Eftersom jag bekänner mig till det som Hans Hjortzberg-Nordlund
            kallar den fundamentala feminismens konspirationsteori yrkar Vänsterpartiet
            bifall till utskottets hemställan i de delar av betänkandet som
            jag berört, nämligen under punkterna 17-40.
          </note>
          <note n="a9fdc21b">
            Anf. 132 HANS HJORTZBERG-
          </note>
          <note n="7faceb9a">
            NORDLUND (m) replik
          </note>
          <note n="aa58c896">
            Herr talman! Det är väldigt mycket i Ulla Hoffmanns anförande
            som jag skulle vilja diskutera, men jag skall slumpvis välja bara
            ett par aspekter.
          </note>
          <note n="43a282a3">
            Det som Ulla Hoffmann sade om normalvärden för män och kvinnor
            har jag hört rätt mycket av i debatten på senare tid, och det
            har förundrat mig en hel del. Även om normalvärden i sig är någonting
            så viktigt, undrar jag om detta verkligen är sant. Det kanske
            var sant på 50- och 60-talen att man saknade normalvärden för
            både män och kvinnor, men allteftersom nya befolkningsstudier
            gjorts har detta faktiskt ändrats. Jag känner till detta ganska
            väl, eftersom jag deltagit i befolkningsundersökningar på män.
            Men samtidigt som jag och några till gjort dessa undersökningar,
            har andra gjort precis motsvarande undersökningar på kvinnor.
            Detta är någonting som pågår hela tiden. Vad vi saknar är generella
            erfarenheter av en lång rad medicinska tillstånd som gäller både
            män och kvinnor. Det är bara undantagsvis som vi vet mindre när
            det gäller kvinnor. Det kan gälla en del sjukdomar som ändrar
            karaktär med åren, t.ex. hjärtinfarkt, där det förekommit en utveckling
            som man inte riktigt har förstått.
          </note>
          <note n="7533af6b">
            Den andra saken som jag vill komma in på är detta med A- och
            B-lag. Vi har inte haft något B-lag i Sverige. Vad jag talat om
            är att man inte skall skapa ett sådant B-lag. Precis som jag sade
            tidigare krävs en viss minimikompetens av en professor. Jag vill
            inte påstå att alla kvinnor är mindre kompetenta än män, utan
            många kvinnor har ju bedömts vara de mest kompetenta, och andelen
            sådana kvinnor skall väl bli allt större. Men om vi skulle ge
            kvinnliga sökande en positiv särbehandling och kanske systematiskt
            börja välja de mindre kompetenta och koppla bort de mest kompetenta
            skulle det vara utomordentligt olyckligt.
          </note>
          <note n="e23315a6">
            Kvinnorna kommer på bred front överallt. På skolans område dominerar
            de redan helt och hållet ända fram till studentexamen, varefter
            de blir färre.
          </note>
          <note n="b8468786">
            Men här kommer en tidsfaktor in i bilden, och hela tiden ökar
            andelen kvinnor på olika områden. Jag tror inte alls att det kommer
            att ta 167 år, utan vi kommer säkerligen att uppnå detta betydligt
            tidigare, även utan positiv särbehandling av kvinnor. Det är alltså
            mycket tvivelaktigt om denna matematik är riktig.
          </note>
          <note n="b6c4582a">
            Anf. 133 ULLA HOFFMANN (v) replik
          </note>
          <note n="a49005db">
            Herr talman! Det är alldeles riktigt som Hans
          </note>
          <note n="10ece5ed">
            Hjortzberg-Nordlund säger att kvinnorna kommer på bred front.
            Om inte annat kan vi konstatera det i detta parlament - världens
            mest jämställda.
          </note>
          <note n="bd4e1db5">
            Hans Hjortzberg-Nordlund säger att det inte finns ett A-lag och
            ett B-lag men att vi nu håller på att skapa ett B-lag. Med den
            argumentering och den logik som används i debatten om A-lag och
            B-lag när det gäller positiv särbehandling vill jag påstå att
            vi i dag fått ett B-lag med manliga professorer, nämligen när
            man flyttat ner dem som stått i första förslagsrummet och lyft
            upp dem som stått i det andra. Det är precis samma resonemang,
            och det är precis lika logiskt.
          </note>
          <note n="527ae3e7">
            Sedan vill jag säga till Hans Hjortzberg-Nordlund att jag inte
            tycker att man inte skall uttala sig om saker som man inte vet
            någonting om. Jag tycker att
          </note>
          <note n="30d8dadc">
            Hans Hjortzberg-Nordlund skall ta reda på hur det förhåller sig
            med normvärden för blodtryck, kolesterol osv. och vilken medicinsk
            forskning som pågår.
          </note>
          <note n="c6641f13">
            Jag tror mig veta en del om detta.
          </note>
          <note n="3f778236">
            Sedan vill jag också tala om att den undersökning som visar att
            det kommer att ta 167 år innan får lika många kvinnliga som manliga
            professorer förstås är gjord av en kvinna.
          </note>
          <note n="bf548dd4">
            Anf. 134 HANS HJORTZBERG-
          </note>
          <note n="7faceb9a">
            NORDLUND (m) replik
          </note>
          <note n="2a2a14d5">
            Herr talman! Eftersom jag har ägnat praktiskt taget hela mitt
            liv åt normalvärden, hälsokontroller och liknande tror jag att
            jag vet vad jag talar om.
          </note>
          <note n="89c0b967">
            Vad gäller professorstillsättningarna talade Ulla
          </note>
          <note n="4ae8d2ef">
            Hoffmann om en manlig professor i psykiatri, som hamnade på andra
            plats vid en tjänstetillsättning. Då hade man faktiskt för en
            gång skull tagit hänsyn till andra saker än forskning.
          </note>
          <note n="521a38f5">
            Jag delar Ulla Hoffmanns synpunkter på att man i dag lägger tyngdpunkten
            enbart vid forskning. Vi tycker inte helt olika. Men det finns
            exempel på att man faktiskt har börjat ta ställning också till
            lärarskicklighet och liknande. Jag tror att om vi får fortsätta
            ett tag till på den vägen kan man komma fram till ett sätt att
            bedöma professorskompetens och professorsskicklighet utan att
            det skall behöva innebära att man kvoterar in kvinnor.
          </note>
          <note n="ddbf178b">
            Det som gör att jag reagerar är att kvotering alltid innebär
            en diskriminering. I vissa ämnen finns det kanske bara en eller
            två professorstjänster i landet.
          </note>
          <note n="0c8d92d8">
            Det kan ta 20-30 år att meriteras till en sådan tjänst.
          </note>
          <note n="ae807597">
            Jag vill inte vara med om diskriminering av män - det finns en
            sådan också.
          </note>
          <note n="ca977aad">
            Jag föreställer mig en gubbe som kanske har hållit på att meritera
            sig i 20-30 år. När han är nästan framme vid målet och tjänsten
            utlyses kommer det en kvinna, som i och för sig har professorskompetens,
            men som kanske bara har hållit på i fem sex år inom ämnet. Hon
            är långt ifrån den spetsforskare som han, och även andra, upplever
            att han är. Hon kommer att gå förbi honom enligt det här förslaget.
          </note>
          <note n="0a506b1d">
            Positiv särbehandling innebär automatiskt att orättvisor skall
            åstadkommas!
          </note>
          <note n="8c17b54a">
            Anf. 135 ULLA HOFFMANN (v) replik
          </note>
          <note n="ddc229bd">
            Herr talman! Den man som har forskat väldigt länge och som håller
            på med spetsforskning, som
          </note>
          <note n="663fddba">
            Hans Hjortzberg-Nordlund talade om, kommer att bli
          </note>
          <note n="e2e65859">
            "sidsteppad" av en kvinna som bara har forskat i fem år.
          </note>
          <note n="548e582a">
            Det är just spetsforskningen, alltså det som kallas för forskningsfronten,
            som vi vill förändra. Det är livsviktigt för kvinnor att vi får
            en annan forksningsfront.
          </note>
          <note n="07642a8b">
            Det är också livsviktigt för hela samhället att vi får ta till
            vara den erfarenhet och kunskap som kvinnor har.
          </note>
          <note n="ac394b86">
            Hans Hjortzberg-Nordlund säger att kvotering alltid innebär en
            diskriminering. Jag tror att moderaterna egentligen tycker att
            kvotering är gannska bra så länge det inte handlar om könskvotering.
            Jag brukar skämta med Gullan Lindblad och säga att hon faktiskt
            är kvoterad in i riksdagen. Hon är sjuksköterska och kommer från
            Värmland. Moderaterna har vad jag förstår två mandat från Värmland.
            Alltså är hon kvoterad eftersom inte hela riksdagen består av
            värmlänningar.
          </note>
          <note n="2bf541a3">
            (forts.)
          </note>
          <note n="72c27e86">
            Ajournering
          </note>
          <note n="1842a73a">
            Kammaren beslöt kl. 17.57 att ajournera förhandlingarna till
            kl. 19.00 för middagsuppehåll.
          </note>
          <note n="a8a7d450">
            Återupptagna förhandlingar
          </note>
          <note n="8fc4f435">
            Förhandlingarna återupptogs kl. 19.00.
          </note>
          <note n="87d67208">
            17 § (forts.) Jämställdhet (forts. UbU18)
          </note>
          <note n="37a14e53">
            Anf. 136 GUNNAR GOUDE (mp)
          </note>
          <note n="c891345f">
            Fru talman! Regeringens proposition om jämställdhet berör hela
            utbildningsområdet - dels det offentliga skolväsendet, dels högre
            utbildning och forskning. Jag vill börja med förslagen som handlar
            om det offentliga skolväsendet.
          </note>
          <note n="b85d9dfd">
            Förslagen är enligt vår bedömning i stort sett mycket bra, dvs.
            de sammanfaller till stora delar med
          </note>
          <note n="e0d6aa89">
            Miljöpartiets förslag. Jämställdheten skrivs explicit in i skollagen.
            Det betonas att jämställdhet är en angelägenhet för alla verksamma
            i skolan. Bakgrundstexterna och angivna skäl för regeringens bedömningar
            lyfter fram viktiga områden inom vilka jämställdhetsarbetet skall
            intensifieras.
          </note>
          <note n="69f546a3">
            Man poängterar att jämställdhet är ett pedagogiskt problem och
            att det är viktigt att jämställdhetsfrågan får en framskjuten
            plats även i lärarutbildningen. I
          </note>
          <note n="6a579bf5">
            propositionen konkretiseras förslagen om jämställdhetsarbetet
            på ett föredömligt sätt. De handlar om vardagsarbetet i skolan,
            och det förefaller åtminstone som om man sökt och funnit några
            av de knutar som måste lösas upp för att jämställdheten skall
            kunna frigöras i våra skolor.
          </note>
          <note n="0aaa7fad">
            En svag punkt i regeringens förslag är emellertid frågan om tillsynen
            av hur den nya skollagen efterlevs. Den har man i stort sett glömt
            bort. Inte heller ställer man krav på en samlad utvärdering av
            föreslagna åtgärder utan nöjer sig med vaga antydningar om kommande
            uppdrag till Skolverket att "i sitt forskningspolitiska program
            initiera och stödja forskningsinsatser, som har sin utgångspunkt
            i den pedagogiska processen i klassrummet, som ett stöd för skolans
            pedagogiska jämställdhetsarbete". Det här bådar inte gott.
          </note>
          <note n="270bb725">
            Miljöpartiet föreslår att Skolverket och kommunerna i sitt tillsynsarbete
            särskilt skall uppmärksamma hur skolorna uppfyller de nya kraven
            på jämställdhetsarbetet och se till att vi får en uppföljning
            av hur jämställdhetsarbetet framskrider.
          </note>
          <note n="8eede0d5">
            Men, som jag redan har sagt, regeringens förslag vad gäller jämställdhetsarbetet
            i skolväsendet förefaller vara väl genomtänkta och valida och
            borde kunna innebära ett steg framåt i det långsiktiga arbetet
            för ökad jämställdhet mellan flickor och pojkar i våra skolor,
            så att grunden läggs för jämställdhet mellan kvinnor och män i
            hela det svenska samhället.
          </note>
          <note n="75b9d21e">
            Så över till den del av propositionen som handlar om högre utbildning
            och forskning. Utbildningen vid våra universitet och högskolor
            har successivt öppnats, från att vara en huvudsakligen manlig
            sysselsättning till att gälla såväl kvinnor som män. Detta har
            tagit lång tid, men nu är vi i alla fall där. Vi har i stort sett
            lika många kvinnliga som manliga studerande vid våra universitet.
          </note>
          <note n="ce283273">
            Däremot har vi inte anpassat studieförhållanden och karriärvägar
            så att samma villkor gäller för män och kvinnor. Precis som för
            det offentliga skolväsendet så ligger en stor del av problemen
            i den s.k. pedagogiska situationen. De kvinnliga studenterna möter
            en organisation och ett ämnesinnehåll som återspeglar decenniers
            utveckling under en helt mansdominerad styrning. De kvinnor som
            önskar gå vidare efter grundexamen till forskarutbildning och
            ett fortsatt arbete som forskare/lärare möts av många hinder som
            inte de manliga studerande möter.
          </note>
          <note n="c6a6ec45">
            Det börjar redan tidigt i utbildningen och om inte förr så när
            C-studierna påbörjas. Valet av uppsatsämne är en sådan punkt.
            Handledarna är som regel män, och uppsatsämnena ligger inom deras
            forskningsprojekt. Det finns en tydlig tendens att kvinnliga studerande
            väljer egna ämnen i stället för att, som manliga studerande normalt
            gör, ansluta sig till redan existerande projekt.
          </note>
          <note n="db65b7e3">
            Antagningen till forskarutbildning sker med bl.a.
          </note>
          <note n="005adcb7">
            examensuppsatsen som merit. De studenter som arbetar inom projekt
            på institutionen har bättre prognos för forskarutbildningen och
            har därför lättare att bli antagna i forskarutbildningen. Väl
            inne skall avhandlingsämne väljas, med en handledare vid institutionen.
          </note>
          <note n="3cb64b34">
            Och samma problem möter kvinnorna som tidigare vid C-uppsatsen,
            men nu av mer genomgripande betydelse. Nu handlar det om större
            forskningsuppgifter som dessutom kräver ordentlig finansiering.
            Den som inte ansluter sig till existerande projekt har nästan
            inga möjligheter att få sitt avhandlingsarbete finansierat.
          </note>
          <note n="754d1cce">
            Kvinnan närmar sig nu också den ålder då hon normalt bildar familj
            och föder barn. Den sociala tryggheten är av större betydelse
            för kvinnan än för mannen i denna situation. Kvinnan är något
            mer beroende av tillgången på doktorandtjänster än männen.
          </note>
          <note n="4da4a116">
            Antalet doktorandtjänster är helt otillräckligt. Dessutom behöver
            vi i Sverige öka antalet forskarstuderande.
          </note>
          <note n="bb758884">
            Nåväl, allt fler kvinnor tar sig igenom även denna något ojämlika
            konkurrenssituation - och doktorerar.
          </note>
          <note n="3dc7dbe3">
            Då har kvinnan nått den ålder att det nu om inte förr är dags
            att ägna sig åt familjeliv, föda barn och återinträda i den normala
            livscykeln. Det handlar om att även kvinnor i forskarkarriär skall
            kunna ha ett fullödigt liv med full livskvalitet. Även om kvinnan
            endast totalt är hemma i samband med barnafödsel i ett år så kommer
            hon som regel efter i meritering jämfört med sina manliga kamrater.
          </note>
          <note n="a8ec6556">
            Den enda postdoktorala tjänst som finns att konkurrera om är
            forskarassistenttjänsten. Här räknas fortfarande på många ställen
            endast meriter under de närmaste fem åren efter doktorsexamen.
            Därmed är i praktiken många kvinnor helt chanslösa, med manliga
            kolleger som har ett handikapp på ett till två år. Övriga universitetstjänster
            är som regel också låsta. Adjunkter, lektorer och professorer
            sitter ofta på livstid.
          </note>
          <note n="f611503c">
            Några rörliga mellantjänster finns inte vid våra universitet.
          </note>
          <note n="65092291">
            Hur skall kvinnan då kunna ta sig in i och upp i detta system?
            Det är inte ett dugg förvånande att ytterst få kvinnor har lyckats
            meritera sig med sådan kvalitet och omfattning att de kan konkurrera
            om professurer. Det är inte alls förvånande att endast 6-
          </note>
          <note n="e8a74941">
            7 % av landets professorer är kvinnor.
          </note>
          <note n="b9aa3316">
            Mot denna bakgrund har Miljöpartiet i sitt utbildningsprogram
            föreslagit en rad åtgärder. Ändra på studieförhållandena redan
            på C-nivå, garantera handledning även av självständiga studenter
            och skapa möjligheter för forskarstuderande att få egna medel
            för avhandlingsprojekt. Detta löser upp en del hinder för kvinnor
            vid antagningen till forskarutbildningen.
          </note>
          <note n="c282e8a0">
            Universiteten måste vidare vidga handledarnas arbetsuppgifter
            till att även omfatta ämnen i utkanten av sina egna forskningsområden.
            Öka antalet doktorandtjänster. Ändra meriteringsgrunden för antagning
            till forskarassistenttjänster. Inför fler forskarassistenttjänster.
            Bryt upp tjänstestrukturen vid universitet och högskolor och inför
            en rad olika mellantjänster med visstidsförordnande. Uppmärksamma
            frågan om meriteringsgrunden för professurer så att inte mängden
            artiklar totalt är utslagsgivande utan så att tyngdpunkten läggs
            på den vetenskapliga kvaliteten. Det finns undersökningar som
            tyder på att kvinnor har en annan fördelningsprofil i sin meritering
            med en ökad aktivitet i slutet av 30-årsåldern, medan männen har
            sina toppar tidigare.
          </note>
          <note n="de9b1534">
            Jämställdhetslagen ger tydliga möjligheter att arbeta för en
            jämnare fördelning av män och kvinnor på olika tjänster. Miljöpartiet
            har föreslagit att efterlevnaden av jämställdhetslagen bör skärpas
            genom att man vid varje tjänstetillsättning i tjänsteförslagsnämnden
            skall ha en särskild ledamot som har till uppgift att bevaka att
            jämställdhetslagen uppmärksammas och verkligen används vid alla
            tjänstetillsättningar. Dessa åtgärder plus några till har vi föreslagit
            i våra motioner.
          </note>
          <note n="624a5f44">
            Vad har då regeringen gjort?
          </note>
          <note n="a68d4aff">
            Ja, man skär ner på forskningsmedel totalt, minskar fakultetsanslagen
            och minskar antalet doktorandtjänster. Bl.a. avbryter man helt
            utbyggnaden av utbildningsbidrag till doktorandtjänster. Allt
            detta drabbar kvinnorna särskilt hårt. Man finner i propositionen
            ingen analys av vari bristerna i jämställdheten består. Det är
            väl sannolikt en av orsakerna till att de få förslag man har för
            ökad jämställdhet förefallet omotiverade.
          </note>
          <note n="812b0fa3">
            Man föreslår öronmärkta tjänster för kvinnor -
          </note>
          <note n="c967e934">
            några doktorandtjänster, några forskarassistenttjänster och några
            professurer, 30 stycken, speciellt för kvinnor. Det handlar om
            några få tjänster och i jämförelse med nedskärningarna mycket
            blygsamma insatser av närmast symbolisk karaktär. Om detta har
            man lyckats få en jättedebatt, som i och för sig kunde ha varit
            intressant, om den inte hade haft den förfärliga effekten att
            den kastat en slagskugga över hela det egentliga problemet med
            bristande jämställdhet vid universitet och högskolor. Det debatten
            handlat om är just symbolvärdet. Har det ett positivt eller negativt
            symbolvärde att inrätta några professurer speciellt för kvinnor?
            Carl Tham har varit relativt ensam om att tycka att symbolvärdet
            har varit särskilt positivt. Risken med att ge kvinnor tjänster
            som de inte av egen kraft kan få har påtalats av många. Vi får
            väl hoppas att farhågorna inte besannas.
          </note>
          <note n="4dae1740">
            Under alla omständigheter måste vi konstatera att den viktiga
            jämställdhetsfrågan vad gäller universitet och högskolor har slarvats
            bort i regeringens förslag.
          </note>
          <note n="061a2552">
            Det här är faktiskt ett ärende där man skulle kunna våga prediktionen
            att ingen här i kammaren kommer att gå upp och hävda att regeringens
            förslag kommer att innebära någon väsentlig förbättring för kvinnorna
            i högre utbildning och forskning vid våra universitet och högskolor.
            Jag yrkar bifall till reservationerna 11,
          </note>
          <note n="3fd2452e">
            14 och 19.
          </note>
          <note n="067814ac">
            Som en särskild punkt i propositionen tas frågan om sexuella
            trakasserier upp. Det skall klart utsägas att sexuella trakasserier
            är ett allvarligt problem för många kvinnliga studerande, att
            detta är fullständigt oacceptabelt och att kraftfulla åtgärder
            skall vidtas för att få bort beteendet snabbt och effektivt. Miljöpartiet
            ställer sig bakom regeringens förslag men vill gå ett steg längre
            och föreslår tillsammans med Vänstern och kds i en gemensam reservation
            att man utvidgar lagregeln i jämställdhetslagen till skydd mot
            sådana trakasserier till att gälla också studenter i den högre
            utbildningen. Jag yrkar därför bifall till reservation
          </note>
          <note n="2697ff14">
            24.
          </note>
          <note n="0acb150a">
            Anf. 137 INGER DAVIDSON (kds)
          </note>
          <note n="eba59ba6">
            Fru talman! För oss kristdemokrater är det en självklarhet att
            alla människor, varje individ, har rätt att utvecklas till sin
            fulla potential utan strukturella, traditionella eller andra hinder.
            Eftersom utbildningsväsendet är ett av de viktigaste områdena
            för att förmedla de värderingar som ligger till grund för en sådan
            inställning är det särskilt viktigt att just utbildningsväsendet
            genom hela sin uppbyggnad och hela sitt innehåll inriktas på att
            skapa ett jämställt samhälle.
          </note>
          <note n="58ebbc6e">
            Jämställdhet handlar både om kvantitet och kvalitet. En jämn
            procentuell fördelning mellan kvinnor och män behöver i sig inte
            vara ett tecken på att man har uppnått jämställdhet inom ett visst
            område. Ännu viktigare är att kvinnors och mäns kunskaper, värderingar
            och erfarenheter möts med samma respekt och tas till vara på lika
            villkor och att varje kvinnas och mans rätt till integritet, rätt
            att bli betraktad som subjekt och inte som objekt respekteras.
            För att uppnå jämställdhet i dess mest positiva mening krävs därför
            en grundläggande attitydförändring i hela samhället.
          </note>
          <note n="33c697a4">
            Tyvärr präglas skolan fortfarande i alltför stor utsträckning
            av traditionella könsroller och har inte lyckats tillgodogöra
            sig de forskningsresultat som faktiskt finns när det gäller pedagogikens
            betydelse och betydelsen av undervisningens innehåll på det här
            området. Därför är det positivt att regeringen har lagt fram ett
            förslag med ambitionen att förbättra jämställdheten inom hela
            utbildningsväsendet. Förslagen som till stor del bygger på slutrapporten
            Vi är alla olika, som arbetsgruppen Kvinnligt och manligt i skolan
            har tagit fram, och rapporten Kartläggning och utvärdering av
            jämställdhetsprojekt inom universitet och högskolor ligger i linje
            med vår politik. Det har därför varit helt naturligt att vi ställt
            oss bakom många av de förslagen.
          </note>
          <note n="4a901cb1">
            I det avsnitt av betänkandet som handlar om åtgärder inom det
            obligatoriska skolväsendet märks samstämmigheten mellan partierna
            genom att inget parti har reserverat sig i den delen. Jag tänker
            av den anledningen inte uppehålla mig vid de frågor som tas upp
            där, även om vi kristdemokrater hade en del förslag till ytterligare
            åtgärder i våra motioner, bl.a. när det gäller insatser för att
            stimulera pojkar att välja mer otraditionellt, precis som vi gör
            när det gäller flickor.
          </note>
          <note n="fc25169a">
            När det gäller högre utbildning och forskning ser vi positivt
            på att regeringen har ambitionen att förbättra jämställdheten
            på flera nivåer i forskningssamhället. Det finns ett stort antal
            kompetenta kvinnor inom det området. Det har vi hört flera gånger
            här i dag, och det vet vi sedan tidigare. En viktig del av jämställdhetsarbetet
            är att det också visar sig i att de får sin rättmätiga tilldelning
            av högre tjänster.
          </note>
          <note n="2c2fc853">
            För att uppnå det målet behöver flera olika åtgärder vidtas.
            Jag kan ta några exempel. Det är viktigt att definiera och ibland
            omdefiniera vilken kompetens som krävs t.ex. vid en professorstillsättning.
            Kvinnor och män har inte alltid utvecklat samma typ av kompetens,
            men det hindrar inte att den kan bedömas som likvärdig. Därför
            är det för det första viktigt att den kvinnliga kompetensen identifieras
            på ett tydligt sätt.
          </note>
          <note n="e1403345">
            För det andra måste rekryteringsmål ställas upp för fler tjänstekategorier
            än professorer för att tillförsäkra en jämnare könsfördelning
            på längre sikt. Det gläder mig att utskottet ställt sig bakom
            kristdemokraternas motion på det området.
          </note>
          <note n="feec2226">
            För det tredje kan ämnesinriktningarna behöva förändras så, att
            ämnen där kvinnor av tradition är överrepresenterade integreras
            med mer mansdominerade ämnesområden.
          </note>
          <note n="c827a331">
            Det kan, för det fjärde, handla om att aktivt söka kvinnor som
            är kompetenta forskare och inrätta och utlysa professurer inom
            de områden där de finns.
          </note>
          <note n="7212da5c">
            Goda villkor för doktorander är, för det femte, A
          </note>
          <note n="a76438e3">
            och O för rekrytering av fler kvinnor. Att inrätta nya doktorandtjänster
            för kvinnliga doktorander är därför en positiv åtgärd. Men att
            en stor del av doktorandtjänsterna kommer att omvandlas till tjänster
            med utbildningsbidrag, med dåligt socialt skydd, som regeringen
            föreslagit tidigare i år, kommer samtidigt att motverka nyrekryteringen.
            All erfarenhet visar att just doktorandtjänster bidrar positivt
            till att öka antalet kvinnliga doktorer. Regeringens signaler
            är därför väldigt motstridiga när den försämrar villkoren för
            framför allt många kvinnor genom att avskaffa ett antal doktorandtjänster
            samtidigt som man föreslår att ett antal nya doktorandtjänster
            speciellt avpassade för kvinnor skall inrättas. Det vore intressant
            att få en förklaring av statsrådet till hur det är tänkt.
          </note>
          <note n="9bf1df7f">
            Vi kristdemokrater motsätter oss av flera skäl regeringens förslag
            att vid utnämningen av professorer, som det uttrycks i propositionen,
            "en tjänst tillsätts med en kompetent sökande av underrepresenterat
            kön, även om vederbörande är mindre kvalificerad än medsökande
            av det andra könet". Att utnämnas till professor trots att en
            annan bedömts som betydligt skickligare kan inte vara en särskilt
            bra utgångspunkt varken för den som fått utnämningen, för klimatet
            på institutionen eller för samhällets kompetensutveckling. Jag
            är däremot inte beredd att upphöja denna fråga till en fråga om
            liv och död, som Ulla Hoffmann gjorde tidigare. Det tycker jag
            är att gå litet väl långt.
          </note>
          <note n="e25f27b5">
            Hittills har jämställdhetslagens rätt till positiv särbehandling
            begränsats till att medge att sökande av underrepresenterat kön
            med i stort sett lika kompetens som den mest kompetente sökanden
            har kunnat få företräde. I propositionen och betänkandet nöjer
            man sig med att tala om tillräcklig kompetens, alltså ett slags
            behörighet.
          </note>
          <note n="0b7fa5f8">
            I professorskonkurrensen handlar det om att samla på sig meriter
            av olika slag för att höja sin kompetens.
          </note>
          <note n="bf384a30">
            Vilka meriter som skall krävas och vilken betydelse olika meriter
            skall tillmätas kan, som jag sade tidigare, diskuteras. Det bör
            också diskuteras. Men att man helt skall kunna bortse från att
            en person som skall utses till en tjänst på den nivå handlar om
            här har betydligt högre kvalifikationer än den som får tjänsten
            gagnar varken den enskilde eller samhället. Som symbol för missriktad
            jämställdhetssträvan kan det i stället få negativa konsekvenser
            för utvecklingen mot bättre jämställdhet i stort, är jag rädd
            för. Jag yrkar bifall till reservation 14.
          </note>
          <note n="2c1924c4">
            Fru talman! Jag vill också ta upp frågan om skydd för sexuella
            trakasserier. Att känna trygghet och trivsel är kanske den viktigaste
            förutsättningen för att man skall kunna utvecklas och ta till
            vara sin potential fullt ut. Tyvärr upplever många kvinnliga studerande
            tvärtom otrygghet och vantrivsel i sin vardag på grund av att
            de utsätts för sexuella trakasserier av manliga lärare, handledare
            eller andra studenter. Det är ett problem som har tilltagit under
            senare år, enligt flera undersökningar.
          </note>
          <note n="15e40505">
            Vid flera universitet och högskolor har man redan utarbetat åtgärdsprogram
            för att förebygga och motverka sexuella trakasserier. Det bör
            göras vid alla lärosäten. Därför är det en bra och viktig markering
            att det skrivs in i högskoleförordningen att det är en skyldighet
            för universitet och högskolor att arbeta för att studenter inte
            utsätts för sådana trakasserier.
          </note>
          <note n="024b5ca3">
            Men vi kristdemokrater tycker att det är dags att ta ett steg
            till genom att utvidga tillämpningsområdet för jämställdhetslagen
            så att den också kan omfatta studenter. Jag är förvånad över att
            regeringen och utskottsmajoriteten inte går med på det. Det hjälper
            inte hur många insatser vi gör på andra områden för att förbättra
            jämställdheten så länge kvinnor tillåts betraktas och behandlas
            som sexobjekt.
          </note>
          <note n="90ad643b">
            En lagreglering ger den tydliga signal som krävs för att visa
            att samhället tar klart avstånd från alla former av sexuella trakasserier.
            Det tvingar alla ansvariga att ta problemet på allvar och vidta
            åtgärder som leder till att både kvinnliga och manliga studenter
            kan få genomföra sin utbildning i en trygg miljö, vilket som sagt
            är grundförutsättningen för att man skall lyckas.
          </note>
          <note n="33b1408b">
            Jag yrkar bifall till reservation 24.
          </note>
          <note n="02ecb91d">
            Anf. 138 ULLA HOFFMANN (v) replik
          </note>
          <note n="ebad2768">
            Fru talman! Jag blev direkt apostroferad, så jag känner mig tvingad
            att svara. Jag hade i och för sig ändå tänkt att begära ordet.
          </note>
          <note n="59387b5b">
            Inger Davidson säger att hon inte vill upphöja frågan till att
            handla om liv och död. Jag vill inte heller upphöja den till att
            handla om liv och död. Egentligen är det bara en liten debatt
            i det stora hela. Det är ett jättestort, övergripande bra program
            för utbildningsområdet.
          </note>
          <note n="0955f220">
            Vad jag menade när jag sade "liv och död" var att det är väldigt
            viktigt att forskningsfronten inom den medicinska forskningen
            ändras så att den inte ser ut som den gör i dag, utan att vi får
            reda på de normvärden som jag talade om i mitt inledningsanförande.
          </note>
          <note n="43e6c2b1">
            Om inte annat visar också t.ex. det som har kommit fram om Medicinska
            forskningsrådet och hur man har beviljat pengar där på att det
            faktiskt är viktigt. Med tanke på att vi inte vet någonting om
            kvinnors normvärde kan det i förlängningen vara en fråga om liv
            och död för kvinnor, men kanske inte för de kvinnliga professorerna.
          </note>
          <note n="ba32a8b5">
            Jag skulle vilja ta upp en annan sak som Inger
          </note>
          <note n="b291d53b">
            Davidson sade, nämligen att professurerna skulle tillsättas av
            kompetenta sökande av underrepresenterat kön, men inte den som
            var mest kvalificerad. Jag undrar varför den akademiska världen
            skall vara en skyddad verkstad. I övriga arbetslivet finns det
            i dag ingen som ifrågasätter positiv särbehandling eller att vi
            t.ex. försöker rekrytera och tillsätta kvinnliga chefer som är
            kompetenta sökande av underrepresenterat kön, men kanske inte
            de mest kvalificerade. Det är accepterat överallt annars i arbetslivet,
            men dock inte i den akademiska världen.
          </note>
          <note n="aab75578">
            Anf. 139 INGER DAVIDSON (kds) replik
          </note>
          <note n="ea120736">
            Fru talman! Jag tror inte att skillnaden blir så stor att den
            gäller liv och död om vi tillsätter dessa 30
          </note>
          <note n="a4bb78d8">
            professorstjänster på ett annat sätt än man gör normalt. Jag
            tror inte alls att det får så stor betydelse. Det är betydligt
            viktigare att vi vidtar alla de andra åtgärder av vilka vi har
            räknat upp flera stycken. De skall på lång sikt och förhoppningsvis
            också på litet kortare sikt än tidigare leda fram till att kompetenta
            kvinnor får de tjänster som de är berättigade till.
          </note>
          <note n="60655e32">
            Man går faktiskt ett steg längre när det gäller praxis, dvs.
            att tillämpa jämställdhetslagen. Tidigare har man sagt att en
            person av underrepresenterat kön med i stort sett samma kompetens
            som den mest kvalificerade skall kunna få företräde. Men här talar
            man om ett slags behörighet som på ett sätt inte räcker.
          </note>
          <note n="6b321572">
            Professorstillsättningar är så speciella. Det handlar om att
            samla på sig meriter. Det kan bli så att en person som kanske
            har samlat meriter under väldigt kort tid utnämns till professor,
            medan en som har samlat meriter i tio år ställs åt sidan.
          </note>
          <note n="538bbc59">
            Det blir alltså en mycket skevare bild i just detta sammanhang
            än i många andra. Det brukar som sagt inte vara den skillnaden
            som man för fram annars när man tillämpar jämställdhetslagen.
          </note>
          <note n="32fe95f7">
            Anf. 140 ULLA HOFFMANN (v) replik
          </note>
          <note n="912c5b96">
            Fru talman! Då har nog Inger Davidson och jag uppfattat jämställdhetslagen
            på olika sätt. I min del av arbetslivet har man valt en kompetent
            sökande när man har tillämpat positiv särbehandling. Man bestämmer
            vilka kvalifikationer man vill ha och tar sedan en kompetent sökande
            av underrepresenterat kön, även om någon av det överrepresenterade
            könet är mycket mer kompetent eller kvalificerad.
          </note>
          <note n="1184a9e9">
            Jag tycker att det är märkligt att just den akademiska världen
            skall vara en skyddad verkstad. Inger
          </note>
          <note n="ea694a60">
            Davidson säger att det är speciella meriter och en speciell tillsättning.
            Vi i Vänsterpartiet vill ändra på det. Vi tycker inte att den
            akademiska världen skall vara en skyddad verkstad längre, just
            därför att det handlar om så många viktiga saker och om att förändra
            hela samhället.
          </note>
          <note n="4b0f6e52">
            Nog tycker jag att den akademiska världen tillhör arbetslivet.
            Den skall behandlas som övriga arbetslivet.
          </note>
          <note n="0924898b">
            Anf. 141 INGER DAVIDSON (kds) replik
          </note>
          <note n="d0db5901">
            Fru talman! Det tycker jag också. Jag tycker att man skall tillämpa
            jämställdhetslagen, men jag tycker att man skall göra det så som
            man har gjort hittills och inte gå ett steg längre. Det är det
            man gör. Vi menar att det är fel.
          </note>
          <note n="f81b550f">
            Man skall inte utse någon till professor om det är stora skillnader
            i kvalifikationerna. På den nivån måste det faktisk vara så, att
            den som är mest lämpad också får utses.
          </note>
          <note n="a1144ba7">
            I stället handlar det om att se till att det blir massor av kvinnor
            som är mest lämpade. Jag tror inte att det är några problem om
            vi använder oss av alla de andra möjligheter som vi har räknat
            upp. Då kommer det att bli ett förhållande i den akademiska världen
            -
          </note>
          <note n="da92e37d">
            det kan det bli på ganska kort sikt om vi förändrar snabbt -
            som gör att vi får högkvalificerade kvinnor och att de blir de
            mest kvalificerade. Det kommer inte alls att vara några problem.
            Det är jag övertygad om.
          </note>
          <note n="6595abf3">
            Anf. 142 MAJLÉNE WESTERLUND
          </note>
          <note n="146e12c3">
            PANKE (s)
          </note>
          <note n="f5747a70">
            Fru talman! År 1842 stadgades om allmän folkskola i Sverige.
            Varje socken och stadsförsamling skulle ha minst en fast skola.
            Den undervisning som där erbjöds skulle även gälla flickor. Detta
            var den första undervisningen för flickor som samhället ordnade.
            För pojkar hade det under ett par århundraden funnits pojkläroverk.
          </note>
          <note n="8719f6ce">
            I början av 1860-talet gavs så rätten för flickor att avlägga
            studentexamen. Då flickorna inte erbjöds någon plats på läroverken
            fick de avlägga examen som privatister.
          </note>
          <note n="9f97aa18">
            År 1883 disputerade den första kvinnan i Sverige.
          </note>
          <note n="e306a047">
            1937 fick vi den första kvinnliga professorn. Då hade flickorna
            och kvinnorna funnits i det svenska utbildningsväsendet i nästan
            100 år. Nästan 100 år hade det tagit innan den första kvinnan
            släpptes fram till en topposition i vårt utbildningsväsende. 100
            år!
          </note>
          <note n="703541a8">
            År 1937 fick vi den första kvinnliga professorn. I
          </note>
          <note n="dbb1354f">
            dag, 58 år senare, innehar 147 kvinnor professur. Det är 146
            fler än 1937. Dessa kvinnor utgör 7 % av det samlade antalet professorer
            i ett utbildningsväsende som faktiskt omfattar alla.
          </note>
          <note n="7bcd1b8d">
            Vad beror detta på? Beror det på sämre intellektuella förutsättningar
            för kvinnor att ägna sig åt studier och forskning? Jag tror inte
            att någon i dag ansluter sig till denna förklaring.
          </note>
          <note n="eabcff2f">
            Fru talman! I 150 år har flickorna funnits i klassrummen tillsammans
            med pojkarna. De har funnits där, men har de någonsin fått den
            uppmärksamhet som pojkarna fått? Har de någonsin blivit synliggjorda
            på samma sätt som pojkarna blivit?
          </note>
          <note n="bab0187e">
            Skolan har alltid funnits mitt i byn. Skolan har alltid verkat
            mitt i samhället. Den har speglat samhällets värderingar. Skolan
            prioriterade därför länge öppet pojkarnas behov. De skulle bära
            upp samhället som ledare och betald arbetskraft.
          </note>
          <note n="254a1f56">
            Samhället har förändrats. Kvinnor deltar i dag aktivt i samhällets
            styre och i arbetslivet som betald arbetskraft. Skolan prioriterar
            inte i dag öppet pojkarna, men i den sublima undervegetationen
            finns ett manligt synsätt kvar av tradition, av vana, svårare
            att se och greppa, men dock.
          </note>
          <note n="5216ed1b">
            Fortfarande läggs ofta undervisningen upp efter pojkarnas behov
            och villkor. Lärarna ägnar mer tid åt pojkarna. Läromedlen är
            fyllda av pojkarnas värld och pojkarnas erfarenheter. Flickorna
            känner att bildningssystemet är pojkarnas men att de faktiskt
            också får befinna sig där. Framför allt är matematik, teknik och
            naturvetenskap pojkarnas värld, och när flickorna i gymnasiet
            får möjlighet att lämna den världen gör de det.
          </note>
          <note n="3324b9fb">
            Men matematik, teknik och naturvetenskap är i dag basen för tänkandet
            i vårt samhälle. Från dessa sektorer emanerar utveckling och problemlösning.
          </note>
          <note n="9497c2cd">
            Dessa sektorer växer sin nu ännu större och bredare i det kunskapssamhälle
            vi inträtt i. Dessa sektorer skapar varje ny generations världsbild.
            Det är därför allvarligt att hälften av befolkningen, kvinnorna,
            här är så dåligt företrädda. Män drar sina slutsatser i en manlig
            värld. Perspektivet blir snett och slutsatserna för snäva, som
            Ulla Hoffmann så ingående gav exempel på.
          </note>
          <note n="358fef2d">
            Jämställdhet måste lyftas fram som en pedagogisk fråga och ett
            kunskapsområde. Det är viktigt att initiera och stödja forskningsinsatser
            som har sin utgångspunkt i den pedagogiska processen i klassrummen.
            En sådan forskning skulle gynnas av ett arbete över institutionsgränserna.
          </note>
          <note n="5ee7d56e">
            Vi delar regeringens uppfattning att arbetet för en ökad jämställdhet
            inom bildningssystemet går för långsamt. De borgerliga ledamöterna
            i utskottet gör det också, till en viss gräns. Den gränsen går
            vid grinden till bildningssystemets maktpositioner, varifrån forskningens
            prioriteringar och forskningens utveckling styrs. När det gäller
            att fatta beslut om konkreta åtgärder för att snabbare öka antalet
            kvinnliga forskare är det slut på samsynen.
          </note>
          <note n="054578bb">
            Fru talman! Låt oss vandra upp i den akademiska hierarkins trappa.
            Vi har i dag drygt 250 000 studenter i Sverige. Av samtliga studerande
            är mer än hälften kvinnor. Två tredjedelar av lärarna och forskarna
            är emellertid män. Rektorerna vid de statliga högskolorna är till
            78 % män.
          </note>
          <note n="6e6302af">
            Prefekterna, som i sin egenskap av institutionschefer har stort
            inflytande vid lönesättning av lärare och fördelning av doktorandtjänster,
            är till 88 % män.
          </note>
          <note n="96278f66">
            Dekanerna och prodekanerna, som har stor makt över universitetens
            hela verksamhet är till 90 % män., och landets professorer är
            till 93 % män.
          </note>
          <note n="479f4dd2">
            Vi delar regeringens uppfattning att det nu är hög tid att starta
            arbetet för en ökad jämställdhet i bildningssystemet. Vi ställer
            oss bakom regeringens förslag att som en engångsåtgärd anvisa
            medel för inrättande av nya professurer för att åstadkomma en
            jämnare könsfördelning. Pengarna räcker till ca 30 tjänster. Ingen
            behöver känna makten rubbad. Vi ökar antalet kvinnliga professorer
            från 7 % till 8,2 %. Vi anser vidare liksom regeringen att positiv
            särbehandling bör tillämpas vid tillsättandet av dessa tjänster.
          </note>
          <note n="7cb26762">
            Detta skall ses som ett första steg mot att uppnå målet att bägge
            könens andel av professurerna vid högskolan skall uppgå till minst
            40 %. Sådana mål bör inte finnas bara för professorer utan även
            för andra tjänster som lärare och forskare inom högskolan. Det
            är den delen av propositionen som är den viktiga delen. Därför
            är det väldigt glädjande att alla partier utom ett står bakom
            den målsättningen.
          </note>
          <note n="189a1e37">
            För att nå detta mål krävs ett långsiktigt arbete med att öka
            kvinnors möjlighet att skaffa sig den kompetens som dessa tjänster
            kräver. Vi ställer oss därför bakom regeringens förslag till extra
            åtgärder för att stimulera kvinnor att avlägga doktorsexamen.
          </note>
          <note n="5498a41e">
            Vi ställer oss också bakom regeringens avsikt att öronmärka pengar
            för postdoktorala stipendier för kvinnliga forskare. Vi anser
            det som mycket viktigt att underlätta för kvinnor att skaffa sig
            internationella meriter. På detta sätt förbättrar vi ju möjligheterna
            för kvinnor att konkurrera med män om forskartjänster.
          </note>
          <note n="0aa159dc">
            Hur kan dessa förslag till åtgärder skapa ett sådant ramaskri
            i debatten?
          </note>
          <note n="ab4c3576">
            Först 1937 fick vi den första kvinnliga professorn.
          </note>
          <note n="bc42815f">
            I dag 58 år senare har vi ökat detta antal till 147.
          </note>
          <note n="a10486c8">
            Dessa kvinnor utgör 7 % av det samlade antalet professorer i
            landet. Tillåts denna ökningstakt att fortsätta har vi uppnått
            nämnda 40-procentsmål om ett par hundra år, som flera talare har
            sagt tidigare.
          </note>
          <note n="3e861dca">
            Det som borde uppröra och skapa ramaskriet i debatten är väl
            den brist på jämställdhet som finns i bildningssystemets högre
            sfär. Vi vill förhindra en fortsatt negativ särbehandling av kvinnor
            i forskarsammanhang. Ett större antal kvinnor måste ta del av
            styrningen av forskningsinriktning och utveckling.
          </note>
          <note n="b396dd3f">
            Flickorna i vårt utbildningsväsende behöver fler kvinnliga intellektuella
            förebilder för att se på forskning som också en kvinnlig del av
            samhället.
          </note>
          <note n="c7e08ba3">
            Fru talman! Jag vill som avslutning läsa följande ur protokollet
            från Europaparlamentets sammanträde den 16 mars 1995:
          </note>
          <note n="c6360a1c">
            "3. Parlamentet beklagar att kvinnor fortfarande är underrepresenterade
            på beslutsfattande poster inom den ekonomiska, sociala och kulturella
            verksamheten.
          </note>
          <note n="39bfbddc">
            4. Parlamentet anmodar de europeiska medlemsstaterna i deras
            egenskap av arbetsgivare att ställa upp mål i siffror för rekrytering
            av kvinnor till ansvarsposter."
          </note>
          <note n="8531f2bb">
            Det är just detta det handlar om. Det är därför beklagligt att
            dessa strävanden möts av Moderaterna med argument som att det
            är fundamentalistisk feminism som kräver förändring på ett högljutt
            och aggressivt sätt.
          </note>
          <note n="c888ff08">
            Jag vill med hänvisning till det anförda yrka bifall till utskottets
            hemställan.
          </note>
          <note n="b7adeac2">
            Anf. 143 GUNNAR GOUDE (mp) replik
          </note>
          <note n="ba4ce22f">
            Fru talman! Majléne Westerlund Panke har gjort en historieskrivning
            som jag helt håller med om. Den var dessutom väl formulerad. Problemet
            i stort håller vi miljöpartister också helt med om. Däremot kan
            vi inte dela förvåningen när det gäller ramaskriet.
          </note>
          <note n="b5fe7917">
            Det är naturligtvis inte ett skri över någon stor orättvisa.
            För alla oss som arbetar för ökad jämställdhet är det en farhåga
            som ofta har uttryckts relativt milt, att det inte gagnar kvinnorna
            och att det inte ökar jämställdheten.
          </note>
          <note n="90ef9695">
            Fru talman! Nu sade Majléne Westerlund Panke att när det gäller
            konkreta åtgärder för ökad jämställdhet är det slut på samsynen.
            Det är inte alls så. I
          </note>
          <note n="72d7b3a6">
            varje fall inte för Miljöpartiets del. Vi beklagar att det saknas
            en lång rad konkreta åtgärdsförslag i regeringens proposition.
            I stället har vi i stort sett bara fått tre punkter där man lägger
            in pengar för öronmärkta tjänster på tre nivåer. Det tycker vi
            är synd.
          </note>
          <note n="8d0551d0">
            Vi har fått en debatt som är sned. Den skulle ha fokuserats på
            de verkliga orsakerna till varför det ser ut på det här sättet.
            Kvinnorna behöver ett ordentligt aktivt stöd för att situationen
            skall bli bättre. Det är alltså en farhåga för att era förslag
            är alltför magra och alltför dåliga som gör att debatten tar fart
            från vår sida.
          </note>
          <note n="1f5ed9b6">
            Anf. 144 MAJLÉNE WESTERLUND
          </note>
          <note n="210d70ba">
            PANKE (s) replik
          </note>
          <note n="d4ca4cec">
            Fru talman! Jag tycker att det är besvärande att man redan i
            den här debatten har misstänkliggjort de
          </note>
          <note n="2bedfe59">
            30 professorer som kommer att inneha de öronmärkta professurerna.
            Redan innan man vet vilka kvinnor som kommer att inneha dessa
            professurer har man kallat dem för ett B-lag. Jag tycker att detta
            är det mest förnedrande för kvinnorna i den här debatten.
          </note>
          <note n="cb0c6e72">
            Redan innan man vet vilka kvinnor som kommer att inneha professurerna
            är de stämplade som mindre kompetenta, mindre kvalificerade och
            mindre meriterade än männen.
          </note>
          <note n="f316ec5f">
            Vi har tillstyrkt regeringens konkreta förslag på åtgärder när
            det gäller fördelning av medel. Men som jag betonade i mitt anförande
            är det faktiskt inte de 30
          </note>
          <note n="278931df">
            professurerna som är det viktigaste i det här förslaget.
          </note>
          <note n="ad105d56">
            Det viktigaste är 40-procentsmålen. Med den avreglering som har
            skett av universitets och högskolors verksamhet förväntar vi oss
            att man på universitet och högskolor kommer att utarbeta metoder
            för att uppnå dessa 40-procentsmål.
          </note>
          <note n="25e4bf75">
            Jag utgår också ifrån att man nogsamt kommer att följa upp och
            utvärdera de förslag till förändringar som varje universitet och
            högskola är skyldiga att göra. Vi har uttalat ett nationellt mål
            på 40 %. Vi har inte talat om när detta mål skall vara uppfyllt
            - bara att det skall uppfyllas.
          </note>
          <note n="13940ad2">
            Anf. 145 GUNNAR GOUDE (mp) replik
          </note>
          <note n="921088f6">
            Fru talman! Vi hade önskat oss litet mer. Vi skulle ha velat
            veta hur man uppnår dessa 40 %. Det är klart att man kan säga
            att universiteten får klara av detta själva, men det är alldeles
            uppenbart att man skulle ha kunnat komma med konkreta förslag
            som skulle ha fört frågan betydligt längre.
          </note>
          <note n="91c1a1b4">
            En del av de prutningar som görs i propositionen drabbar ju kvinnorna
            hårdare än männen. Detta måste ju uppmärksammas.
          </note>
          <note n="6a2570a1">
            Jag tror inte att vi har misstänkliggjort något, i alla fall
            inte från Miljöpartiets sida. Vi har i stället påpekat att om
            det nu är så att regeringens förslag går igenom, vilket är det
            troliga, är det väl lämpligt att inrätta dessa 30 professurer
            på områden där vi redan har framstående och kvalificerade kvinnliga
            forskare.
          </note>
          <note n="df17cd13">
            Det är ingen konst att leta reda på 30 sådana inom områden som
            är deras specialområden och inrätta professurerna där. Det är
            ingen som på något sätt misstänker att det skulle leda till en
            tokig väg.
          </note>
          <note n="13bd86b8">
            Däremot är det mindre bra att man, som regeringen har föreslagit,
            skulle inrätta dem på de områden där det finns få kvinnor representerade,
            dvs. där det inte finns särskilt väl meriterade kvinnor. Det skulle
            möjligen kunna leda till ett sådant B-lag som några har talat
            om. Jag har inte använt den termen i debatten tidigare. Det känns
            litet främmande. Men risken finns, och det finns goda skäl att
            uppmärksamma detta och titta på dessa tjänster på ett litet annat
            sätt.
          </note>
          <note n="96619481">
            Det finns erfarenheter från andra länder där man gör den här
            typen av åtgärder som visar att det inte alltid blir så lyckat.
            Jag tror att det vore bra med en viss försiktighet, inte minst
            med tanke med de kvinnliga professorer som sedan skall jobba.
          </note>
          <note n="0454d99a">
            Anf. 146 MAJLÉNE WESTERLUND
          </note>
          <note n="210d70ba">
            PANKE (s) replik
          </note>
          <note n="5ff81de5">
            Fru talman! Jag vet inte om Gunnar Goude har läst den skrivning
            som finns i betänkandet, men jag skall göra det. Då blir kanske
            oron mindre.
          </note>
          <note n="351f3f24">
            Där står ordagrant: "Det är därför angeläget att inrättandet
            av de nya professurerna sker i samverkan mellan forskningsråden
            och universitet och högskolor." Dessa "bör ges ansvaret för att
            i samråd ---
          </note>
          <note n="69419a8c">
            fastställa inriktning och placering av de nya professurerna.
            Härvid skall ämnen väljas där könsfördelningen bland professorerna
            nu är ojämn och där en förstärkning också är motiverad från forskningens
            och forskarutbildningens utgångspunkter. Vid valet av ämnen för
            de nya professurerna skall även beaktas att det finns kvalificerade
            presumtiva sökande som tillhör det underrepresenterade könet."
          </note>
          <note n="2913989a">
            Anf. 147 HANS HJORTZBERG-
          </note>
          <note n="7faceb9a">
            NORDLUND (m) replik
          </note>
          <note n="3aa35663">
            Fru talman! Vi moderater har inte misstänkliggjort de kvinnor
            som skall tillsättas på dessa tjänster som mindre meriterade.
            Det har faktiskt regeringen gjort i sitt förslag. Den säger att
            de skall tillsättas även om de inte har samma kompetens som andra.
            Även om de är mindre meriterade skall de tillsättas. Jag tycker
            att det är en självklarhet att de kommer att vara mindre meriterade.
            Det handlar inte om något misstänkliggörande.
          </note>
          <note n="b6b2b4a3">
            Man skall hålla isär olika saker här. Detta behöver inte innebära
            att det blir dåliga professorer. Det kan mycket väl bli bra även
            om de kanske inte har hunnit med en fullständig meritering ännu.
          </note>
          <note n="a17be883">
            Majléne Westerlund Panke har redan berört ett av de stora problemen
            här. Vissa saker är vi ju överens om, t.ex. historieskrivning
            osv. Det har vi ingenting att invända mot. Det har varit en mycket
            tragisk utveckling för kvinnorna, inte bara inom utbildningsväsendet,
            utan även på arbetsmarknaden och överallt.
          </note>
          <note n="30e8895b">
            Den har så småningom börjat rättas till på olika sätt.
          </note>
          <note n="3135baa7">
            Nu har vi hunnit till ett yrkesområde där kvalificeringen till
            dessa tjänster är utomordentligt långsträckt. Det tar många år
            innan man kommer dit. Efter studentexamen eller motsvarigheten
            tar det ytterligare
          </note>
          <note n="735d2a82">
            20-30 år innan man blir professor. Det betyder att kvinnorna
            inte har kommit fram dit ännu. Det är mycket tragiskt att kvinnor
            inte ägnar sig åt matematik, teknik och naturvetenskap på det
            sätt som vi skulle önska. Alla skulle vilja ha fler kvinnliga
            professorer inom dessa områden.
          </note>
          <note n="64ada27c">
            Men situationen är inte lika illa överallt. Det finns vissa områden
            där det finns gott om kvinnor. Det börjar t.ex. bli allt fler
            kvinnor bland språkprofessorerna i landet. Det finns många andra
            områden där kvinnor är mycket framstående.
          </note>
          <note n="c1133d64">
            Men ni siktar in er på den grupp där det finns katastrofalt litet
            kvinnor, i och för sig med rätta, men man skall inte ta till brösttoner
            här. Jag tycker att man skall göra något åt detta. Man måste se
            till att få fram dessa kvinnor på ett tidigare stadium så att
            de blir meriterade för tjänsterna.
          </note>
          <note n="679fc650">
            Anf. 148 MAJLÉNE WESTERLUND
          </note>
          <note n="210d70ba">
            PANKE (s) replik
          </note>
          <note n="afbb0128">
            Fru talman! Jag tycker att det är beklagligt att höra det argument
            som nu upprepas igen, nämligen att det inte finns några kompetenta
            kvinnor. Jag känner nämligen igen det från diskussionerna i det
            politiska livet.
          </note>
          <note n="49bfacb4">
            Där började man med att säga, när kvinnor ville komma fram, att
            det inte fanns några kvinnor. När det visade sig finnas kvinnor,
            sade man att det inte fanns några kompetenta kvinnor. Jag tycker
            att man fortfarande befinner sig på den nivån när man diskuterar
            den här frågan.
          </note>
          <note n="933a7a89">
            Jag tycker att moderaternas partimotion i den här frågan andas
            ett kvinnoförakt. Där säger man att regeringens synsätt är nedvärderande
            mot kvinnor och mot de forskningsinstitutioner där ett viktigt
            vetenskapligt arbete utförs.
          </note>
          <note n="7687cf2b">
            Vad i Herrans namn - förlåt uttrycket - menar man? Blir det inget
            viktigt vetenskapligt arbete om det kommer kvinnor till institutionen?
            Detta kan paras ihop med det synsätt som finns i moderaternas
            valanalysgrupps beskrivning av problemet kvinnor och makt. Där
            säger man: Vi är säkra på att det är möjligt att öka det kvinnliga
            deltagandet i den moderata politiken utan att ge avkall på kvalitetskraven.
          </note>
          <note n="8450642f">
            Här finns ett samband i synen på kvinnor och ansvarsfulla poster
            i samhället.
          </note>
          <note n="3e935a27">
            Anf. 149 HANS HJORTZBERG-
          </note>
          <note n="7faceb9a">
            NORDLUND (m) replik
          </note>
          <note n="f0ab4604">
            Fru talman! Jag vill fortfarande poängtera att det faktiskt inte
            är vi som har föreslagit att kvinnor skall kunna vara mindre meriterade
            än män, utan det är ni själva. Därför är situationen som den är
            i dag.
          </note>
          <note n="65e3bb01">
            När man ser på utnämningar av professorer under senare tid, visar
            det sig att andelen kvinnor som söker i stort sett motsvaras av
            andelen kvinnor som får professurer. Om man bara får 5-10 % kvinnliga
            professorer inom ett visst område beror det på att siffran ungefärligen
            motsvarar antalet sökande kvinnor. Om kvinnorna bara söker så
            får de jobben.
          </note>
          <note n="0c381494">
            I en artikel hade man gått igenom de 30 senast tillsatta professurerna
            vid Uppsala universitet och funnit att 3 kvinnor hade tillsatts
            sedan 1988, dvs. 10 %.
          </note>
          <note n="e30b52f7">
            Men det var bara 20 kvinnor som hade sökt, dvs.
          </note>
          <note n="47179226">
            8,2 %. Om siffrorna stämmer, vilket jag inte vet, är kvinnorna
            t.o.m. något överrepresenterade vid tillsättningen. Det är ett
            litet material, som inte är värt särskilt mycket, men så kan det
            också se ut.
          </note>
          <note n="54bc7ef8">
            Anf. 150 MAJLÉNE WESTERLUND
          </note>
          <note n="210d70ba">
            PANKE (s) replik
          </note>
          <note n="694b31c2">
            Fru talman! Vi har kommit in på ett annat problemområde som hänger
            intimt samman med det som vi tidigare har diskuterat, nämligen
            att kvinnor inte söker professurer. Varför gör de inte det?
          </note>
          <note n="6c5c5e46">
            Jo, därför att det oftast redan vid utannonseringen av professuren
            i fråga är möjligt för alla med inblick i den akademiska världen
            att räkna ut vem som skall ha den. Annonsen är nämligen i regel
            så konkret och snävt skriven när det gäller önskemålen om hur
            den kommande professorn skall vara, att det klart framgår vem
            som skall ha professuren. Det är oftast en man.
          </note>
          <note n="85a0745b">
            Specialprofessurer är inte något särskilt ovanligt i vårt land.
            Ofta begär t.ex. näringslivet att en professur skall tillsättas
            inom ett visst område. Då skriver man en väldigt snäv annons för
            att det skall passa en person som man i stort sett redan har utsett.
            I regel är det män som får dessa tjänster. Vi kan alltså tala
            om positiv särbehandling även i detta fall.
          </note>
          <note n="68fca26e">
            Anf. 151 Utbildningsminister CARL
          </note>
          <note n="74db90aa">
            THAM (s)
          </note>
          <note n="487add57">
            Fru talman! Denna proposition heter Jämställdhet mellan kvinnor
            och män inom utbildningen, och flera talare har påtalat att den
            ju handlar om hela utbildningssystemet och om många olika frågor.
          </note>
          <note n="0681c69b">
            Propositionen handlar också om att försöka bryta ett mönster
            som finns i vårt samhälle, där traditionsoch könsrollsbestämda
            val avgör mäns och kvinnors utbildnings- och yrkesval. Därför
            handlar det också ytterst om att bryta den segregation som fortfarande
            finns på den svenska arbetsmarknaden. Vi vet alla vilka följder
            denna segregation får, bl.a. att kvinnor oftast återfinns i låglönegrupperna.
          </note>
          <note n="faa90955">
            Detta är en svår och omfattande åtgärd, som kräver många års
            arbete. Vi kan i dag se att det finns mycket att göra också i
            vår skola, och det råder enighet om detta. Men det går ju, vilket
            både Ulla Hoffmann och Majléne Westerlund Panke har påpekat, en
            gräns för den enigheten när man kommer in på den akademiska världen.
          </note>
          <note n="ebf5693c">
            Det är att märka, att just den akademiska världen är den mest
            mansdominerade av alla utbildningssystemets delar. Att diskussionen
            om just detta blir så intensiv beror kanske på att det också handlar
            om makt. Kunskap är makt.
          </note>
          <note n="860929ba">
            I vårt vetenskapsberoende samhälle ger det makt att inneha en
            ledande forskningstjänst. Det ger möjlighet att delta i den allmänna
            debatten, det öppnar dörrar som annars skulle vara stängda och
            det ger inflytande i samhället långt utöver vetenskapsrollen.
          </note>
          <note n="72864bbd">
            Det är därför denna debatt är så viktig. Det är verkligen inte
            bara en akademisk fråga, om uttrycket tillåts. Den har effekter
            på hela samhället. Ulla Hoffmann och Majléne Westerlund Panke
            har påpekat detta. Många har i debatten pekat på att frånvaron
            av kvinnor på professurerna och de högre forskningstjänsterna
            inte bara påverkar forskningen, utan också undervisningen och
            relationen mellan mäns och kvinnors studieval.
          </note>
          <note n="7d9b2f0c">
            Jag tycker att detta i det stora hela har varit en mycket stimulerande
            och bra debatt. Det råder inget tvivel om att denna proposition
            och den debatt som den har dragit i gång har satt i gång en process
            utöver de rent konkreta förslagen. Ingenting kommer längre att
            vara sig riktigt likt i den traditionellt mansdominerade akademiska
            världen; det tror jag faktiskt att man vågar påstå.
          </note>
          <note n="11e66617">
            Alla partier utom Moderaterna har ju ställt sig bakom det kanske
            viktigaste förslaget i propositionen, nämligen kravet på högskolorna
            att ställa upp mål avseende könsfördelningen bland de nyrekryterade
            professorerna. De målen kommer för första gången att anges vid
            budgetpropositionen inför 1996, inför budgetåret 1997 och inför
            den kommande treårsperioden.
          </note>
          <note n="ec36c4c5">
            Om dessa mål skall infrias kommer det självfallet att krävas
            betydande åtgärder av högskolorna, liksom möjlighet att utnyttja
            jämställdhetslagens bestämmelser om positiv särbehandling. Det
            är den fråga som har blivit mest kontroversiell.
          </note>
          <note n="5ec83e47">
            Man kan naturligtvis fråga sig hur påpekandet av att man kan
            tillämpa en lag som funnits i snart 15 år kan förorsaka en så
            intensiv debatt.
          </note>
          <note n="b8bcad89">
            Att Moderaterna går emot detta tycker jag på ett sätt är ganska
            naturligt; det gick som ensamt parti emot jämställdhetslagen på
            den här punkten när den antogs 1979. Moderaterna har aldrig varit
            för jämställdhet när det har kommit till kritan. Det har debatten
            under decennier visat, alltsedan debatten på 60-
          </note>
          <note n="bffea497">
            talet om att avskaffa sambeskattningen.
          </note>
          <note n="511697fd">
            Mer svårförståeligt är det att Centern och Folkpartiet slår följe
            med Moderaterna. Men det måste sägas att Centern har avgett en
            reservation som i praktiken innebär samma sak som positiv särbehandling.
            Man vill bara ge den en annan form, nämligen att öppna möjligheten
            till instiftande av professurer som i praktiken skall vikas för
            kvinnor. Detta är också en form av positiv särbehandling, om än
            inte just i lagens form.
          </note>
          <note n="d654781f">
            Något som bekymrat och förvånat mig är att Folkpartiet har intagit
            denna position. Det var ju Folkpartiregeringen som lade fram propositionen
            om jämställdhetslagen. Conny Sandholm talade om en solförmörkelse,
            men jag har en känsla av att den har drabbat Folkpartiet. Det
            tycks ju som om inte ens
          </note>
          <note n="672c85da">
            Folkpartiets ordförande känner till vad lagen innehåller, att
            döma av hennes uttalanden.
          </note>
          <note n="cf9982a8">
            Jag måste fråga Folkpartiet: Är det så att man skall tolka ert
            och de andra borgerliga partiernas ställningstagande i denna fråga
            som att ni vill att jämställdhetslagens bestämmelser om möjlighet
            till positiv särbehandling skall gälla på samhällslivets alla
            områden, utom just i det akademiska livet? Det måste vara innebörden
            av ert ställningstagande.
          </note>
          <note n="42a174d9">
            Hur kan det komma sig att Folkpartiet, som under så många år
            har arbetat för jämställdet och som har gjort ett utmärkt arbete
            också när det gäller den högre utbildningen genom Margitta Edgren,
            intar en sådan position? Detta, om något, måste ju vara en sorts
            solförmörkelse, eller möjligen ett utslag av den jämställdhetstango
            som Conny Sandholm talade om - ett steg framåt och två, möjligen
            tre, steg tillbaka.
          </note>
          <note n="9fc58bc1">
            Man kan naturligtvis fråga sig hur det kan komma sig att förslaget
            har väckt en sådan debatt. Om man ser till debatten över hela
            landet och inte bara läser
          </note>
          <note n="1cb4426e">
            Svenska Dagbladet, visar det sig att det är ganska jämt fördelat
            mellan dem som tycker att förslaget är bra och dem som ogillar
            det mer eller mindre mycket.
          </note>
          <note n="dc1797e3">
            Min övertygelse är att orsaken till att det här har väckt en
            sådan debatt i det akademiska livet är att förslaget har fyllt
            sin funktion. Det är egentligen ett obetydligt förslag; det handlar
            om 30 tjänster. Inte ens den mest rabiata kvinnomotståndare i
            det akademiska livet kan egentligen känna sig hotad av dessa 30
          </note>
          <note n="18d26bca">
            tjänster.
          </note>
          <note n="674b1f46">
            Orsaken till att det har väckt sådan debatt är att det hotar
            den akademiska självbilden, föreställningen om att dessa tjänster
            utses efter en högre vetenskaplig, ja, nära nog gudomlig skala
            och sanning. Så är det inte. Det är snarare så, som docenten och
            forskaren
          </note>
          <note n="14bd9c4f">
            Ulla Wikander uttryckte det i en artikel, att det ofta är slump,
            relationer och utvaldhet som i hög grad bestämmer urvalet av professorer.
          </note>
          <note n="8f31ac59">
            Det är helt uppenbart att det finns situationer där en person
            är oerhört meriterad. Inger Davidson talade om detta och frågade
            om en person som är betydligt mer meriterad verkligen skall få
            stå åt sidan. I så fall tillämpas ju inte den här bestämmelsen.
            Det framgår alldeles klart av vad som står i propositionen. Det
            framgår också klart av den lagtolkning som har gjorts av kammarrättslagmannen
            Margit Kärrström i den utvärdering av jämställdhetslagen som gjordes
            för ett antal år sedan.
          </note>
          <note n="f6098c4b">
            Det här har skakat om föreställningen om de objektiva principerna.
            Nu har dessa objektiva principer hittills i stor utsträckning
            inneburit i sin tillämpning att det är män som utses. Det finns
            så många exempel på detta. Det går inte att blunda för att det
            är förhållandet. Det är också på det sättet att kvinnor inte söker
            tjänster därför att de vet att de inte har någon chans - inte
            på grund av att de nödvändigtvis har sämre meriter, utan därför
            att de som gör bedömningarna i de här församlingarna helt enkelt
            inte uppskattar eller värderar deras meriter på samma sätt som
            när det gäller männen.
          </note>
          <note n="38b01bcc">
            Det är där vi står i dag. Det är därför vi har den här situationen.
            Det är därför som det krävs krafttag.
          </note>
          <note n="57372a3b">
            De krafttagen gäller naturligtvis inte bara detta; jag vill ge
            dem som har påpekat detta alldeles rätt. Det är massor med åtgärder
            som krävs. Dit hör naturligtvis också att kvinnor skall vara med
            och vara väl representerade i Tjänsteförslagsnämnden, sakkunniga
            och andra grupper, så att det sker en annan sorts meritvärdering.
          </note>
          <note n="89077225">
            Ytterst är det ändå på det sättet att det är den rådande ordningen
            i dag som bara är illusoriskt könsneutral. Den ordningen innebär,
            bortsett från allt övrigt, bortsett från rättviseaspekter och
            mer ideologiska aspekter, ett väldigt mänskligt kompetensslöseri.
            Det är i själva verket majoriteten, männen, som är positivt särbehandlade.
            Det är, för att citera jämställdhetsombudsmannen Lena Svenaeus,
            den negativa särbehandlingen av kvinnor som är "roten till det
            onda".
          </note>
          <note n="6f2b75d0">
            Anf. 152 CONNY SANDHOLM (fp) replik
          </note>
          <note n="23263ebe">
            Fru talman! Nej, vi tar inte avstånd från lagen,
          </note>
          <note n="e9c7b8c2">
            Carl Tham. Vi läser inte heller bara Svenska Dagbladet.
          </note>
          <note n="c5a27e4e">
            Vad vi ville var att finna vägar till en bredare lösning och
            få en dialog. Den möjligheten såg jag i utskottet bland majoritetens
            företrädare, men jag tolkade det så att det fanns en propp längre
            upp som var hindret på de vägarna.
          </note>
          <note n="c320b4d7">
            Jag tyckte att det hade varit bra om vi hade hittat en väg som
            eliminerar de svårigheter som kan uppstå just med den skrivning
            som finns i propositionen. Det var beklagligt att vi inte hittade
            den vägen. Det är inte att motarbeta jämställdhet. Det är synd,
            Carl Tham, om vi skall förstöra den samsyn som finns i de stora
            målsättningarna med en raljerande debatt.
          </note>
          <note n="39450d3d">
            Anf. 153 Utbildningsminister CARL
          </note>
          <note n="74db90aa">
            THAM (s)
          </note>
          <note n="eefd64fc">
            Fru talman! Jag måste säga att jag blev oerhört överraskad över
            att Folkpartiet intog den här ståndpunkten. Det hade varit naturligt,
            med tanke på Folkpartiets traditioner och särskilt med tanke på
            att det var Folkpartiet som lade fram den här lagen, att Folkpartiet
            hade stött det här förslaget. Varför skall jämställdhetslagen
            inte kunna utnyttjas just på det akademiska området, när den skall
            kunna tillämpas på alla andra samhällsområden? Det är ändå en
            ganska viktig fråga att besvara.
          </note>
          <note n="4be900c1">
            Det råder ju inget tvivel om vad som gäller, utan det finns i
            lagtexten och i kommentarer. Jag skall gärna läsa upp vad Margit
            Kärrström, som verkligen är sakkunnig på det här området, skrev
            i sin kommentar till lagen på den här punkten. Den hade Folkpartiet
            säkert också kunnat läsa. Först citerar hon lagen och vad där
            står, och vidare säger hon: "Det bör understrykas att positiv
            särbehandling inte innebär att personer utan tillräcklig kompetens
            skall kunna tillsättas på grund av att de tillhör ett visst kön.
            Vad det gäller är att bland fullt kompetenta sökande välja en
            person som tillhör ett underrepresenterat kön, trots att det finns
            mer kompetenta sökande av det andra könet."
          </note>
          <note n="1acb8608">
            Det är vad som står i kommentaren till lagen. Det hade varit
            mycket enkelt för Folkpartiet att ta reda på det.
          </note>
          <note n="2a3aaffe">
            Jag tror faktiskt att orsaken till att det inte blev den samsyn
            med Folkpartiet som jag hade förutsett var att man möjligen i
            högre echelonger i Folkpartiet trodde att det skulle vara tacksamt
            att driva ett motstånd mot det här förslaget. Jag tror att det
            var ett allvarligt misstag.
          </note>
          <note n="8a502388">
            Anf. 154 CONNY SANDHOLM (fp) replik
          </note>
          <note n="d7325a7b">
            Fru talman! När det gäller Folkpartiet och jämställdheten vet
            Carl Tham att vi har engagerat oss väldigt mycket och är stolta
            över den lagstiftning som finns. Men det har gått snett i den
            skrivning som Carl
          </note>
          <note n="b0b91cc5">
            Tham hänvisar till. Vi tillämpar naturligtvis lagen -
          </note>
          <note n="7822804d">
            det är självklart.
          </note>
          <note n="85e0ed9f">
            Anf. 155 Utbildningsminister CARL
          </note>
          <note n="74db90aa">
            THAM (s)
          </note>
          <note n="c90e1950">
            Fru talman! Det är konstigt att Conny Sandholm säger att Folkpartiet
            är stolt över den lagstiftning som finns, när man inte vill tillämpa
            den. Det är för mig en något gåtfull position.
          </note>
          <note n="b973c9a7">
            Men all right! Jag tycker ändå att det finns goda förutsättningar
            för en samverkan med Folkpartiet kring de här frågorna. Det är
            alldeles riktigt, som
          </note>
          <note n="54de41a0">
            Conny Sandholm säger, att Folkpartiet har varit pådrivande under
            många år. Jag vill gärna betrakta samgåendet med Moderaterna just
            på den här punkten som en tillfällig lapsus.
          </note>
          <note n="a448d35b">
            Anf. 156 MARIE WILÉN (c) replik
          </note>
          <note n="d72684aa">
            Fru talman! Jag ställde i mitt anförande en fråga som gällde
            doktorandtjänsterna, men jag fick inget svar. I de beslut som
            fattades tidigare öppnade man för möjligheten att återinföra utbildningsbidrag,
            och nu tillför man resurser för kvinnliga doktorandtjänster. Man
            tar alltså med den ena handen och ger med den andra. Jag skulle
            gärna vilja veta om det nu görs någon bedömning från regeringens
            sida av hur den samlade effekten blir ur jämställdhetsperspektiv
            av den åtgärden.
          </note>
          <note n="b1b993b8">
            Sedan har jag en annan fråga, som möjligen är något mindre men
            som jag trots allt skulle vilja ha svar på. Den berör SLU. Jag
            har utgått från att det är självklart att även det universitetet
            ingår i de här satsningarna. Men vi fick ett brev till utskottet
            den 4
          </note>
          <note n="2d8c6984">
            maj från Jordbruksdepartementets statssekreterare där hon skriver
            att hon "ser det som angeläget att de åtgärder som kommer att
            vidtas och de medel som skall reserveras för detta ändamål kommer
            SLU till godo".
          </note>
          <note n="b5854453">
            Därför vill jag fråga utbildningsministern om också jämställdhetsarbetet
            kommer SLU till godo.
          </note>
          <note n="fbde552b">
            Det är mina två frågor.
          </note>
          <note n="435555eb">
            Anf. 157 Utbildningsminister CARL
          </note>
          <note n="74db90aa">
            THAM (s)
          </note>
          <note n="f79ed291">
            Fru talman! Beträffande den första frågan, om doktorandtjänsterna
            och utbildningsbidragen, har detta diskuterats här i kammaren
            vid flera tillfällen tidigare. Jag skall inte förlänga debatten
            här i kväll med att gå in på den frågan igen, men låt mig säga
            några saker.
          </note>
          <note n="33b4096e">
            Orsaken till att vi har öppnat för den här möjligheten är att
            vi vill erbjuda möjligheter för flera doktorander. Problemet var
            nämligen att doktorandtjänsterna var slut på många håll och inom
            många områden, och det omöjliggjorde för många doktorander att
            över huvud taget få något stöd för sina studier. Det var därför
            den åtgärden vidtogs. I ett läge när inga andra än trollkarlar
            kan åstadkomma några nya pengar var det nödvändigt att göra en
            prioritering, och vi gjorde den här.
          </note>
          <note n="3dc78961">
            Det finns ingenting som säger att detta ensidigt kommer att ha
            effekt för kvinnor. Det har hävdats i debatten, men det finns
            inget underlag för det påståendet i dagsläget. Men vi skall naturligtvis
            noga följa utvecklingen - det är självklart. Det är alltså orsaken
            till att den här åtgärden har införts.
          </note>
          <note n="904b45c8">
            SLU berördes ju inte i propositionen. Jag kan gärna medge att
            det kunde ha varit önskvärt att så hade skett. Vi får se vad som
            kan göras när vi hanterar det här regleringsmässigt. Det är självfallet
            vår strävan att det här arbetet skall bedrivas över hela det akademiska
            fältet.
          </note>
          <note n="b50b1171">
            Jag vill tillägga att detta inte är sista ordet. Jag betraktar
            inte den här propositionen som någon slutpunkt utan snarare som
            en början på ett arbete som jag hoppas att vi skall kunna bedriva
            under flera år för att driva utvecklingen vidare på det här området.
          </note>
          <note n="1599e72d">
            Anf. 158 MARIE WILÉN (c) replik
          </note>
          <note n="6b6b00b3">
            Fru talman! Statsrådet sade på tal om doktorandtjänsterna att
            det bara är trollkarlar som får fram nya pengar i ett besvärligt
            statsfinansiellt läge och att det handlar om prioriteringar. Ja,
            det är just prioriteringar det handlar om! Bl.a. Centern och Folkpartiet
            prioriterade doktorandtjänster framför att återinföra utbildningsbidragen.
            Centern gjorde också andra prioriteringar - vi tog t.ex. bort
            NT-arvodet.
          </note>
          <note n="cba6d292">
            Nu är det ju osäkert vilken den samlade jämställdhetseffekten
            av det här blir. Som jag uppfattar det kan inte heller statsrådet
            säga exakt vilken effekten blir.
          </note>
          <note n="e7d6a6fe">
            Det finns alltså en risk att det egentligen blir försämringar,
            och det vore olyckligt.
          </note>
          <note n="a0f0c8ea">
            När det gäller SLU vill jag säga att jag utgår ifrån att jämställdhetssatsningar
            inom den högre utbildningen måste beröra alla universitet. Något
            annat vore ju väldigt konstigt. Det skulle innebära att man prioriterar
            olika utbildningar olika i en sådan fråga. Jag skulle därför vilja
            ha ett positivt besked om att jämställdhetssatsningarna kommer
            även SLU till del.
          </note>
          <note n="ce9eed53">
            Anf. 159 Utbildningsminister CARL
          </note>
          <note n="74db90aa">
            THAM (s)
          </note>
          <note n="d4b4a472">
            Fru talman! I den senare frågan har jag ingenting att tillägga
            utöver vad jag redan har sagt.
          </note>
          <note n="aa493c74">
            I den förra frågan är debatten nu också egentligen ganska genomgången.
            Det är ingen person - inte ens statsrådet, hur mycket han än vet
            - som kan säga exakt hur det här kommer att slå. Det är självklart
            att vi måste följa utvecklingen och, om det behövs, ingripa med
            åtgärder.
          </note>
          <note n="60749a2e">
            Anf. 160 HANS HJORTZBERG-
          </note>
          <note n="7faceb9a">
            NORDLUND (m) replik
          </note>
          <note n="31df3fb6">
            Fru talman! Vi i Moderata samlingspartiet är inte emot jämställdhet.
            Vi är däremot mycket emot kvotering, och kvotering är vi emot
            även så till vida att vi sannolikt är det enda parti som inte
            har officiell kvotering till politiska organ. Det gör att vi kan
            se våra kvinnliga politiker som absolut lika kvalificerade som
            de män som vi har i vårt parti eller mer kvalificerade än de.
          </note>
          <note n="d8ab1b62">
            Det här är ett liknande problem. Här gäller det individer som
            skall representera på en hög nivå. Vi anser att det finns en rättviseaspekt
            som kommer före jämställdheten i det här fallet, och det av det
            enkla skälet att om man kvoterar in någon så måste man diskriminera
            någon annan.
          </note>
          <note n="6b45f633">
            Vi menar att jämställdhetslagen i dag - det är i alla fall 16
            år sedan den antogs - är en hygglig lag.
          </note>
          <note n="8fc4fa62">
            Den är inte bra, men den är hygglig. Vi tror också på den. Men
            enligt den lagen kvoterar man in folk när meriterna är likartade.
            Men nu talas det högst tydligt om att man skall kvotera till professorstjänster
            och även andra tjänster vid sämre meritering. Det innebär att
            könet i sig skall vara den merit som man skall gå efter och ingenting
            annat. Då har man gått för långt.
          </note>
          <note n="ecca59e4">
            Då hänger vi inte med längre, och vi vill därför avslå propositionen
            om de 30 professorerna.
          </note>
          <note n="1a5a4dea">
            Anf. 161 Utbildningsminister CARL
          </note>
          <note n="74db90aa">
            THAM (s)
          </note>
          <note n="98b510d2">
            Fru talman! Jag tror ändå att den här diskussionen hade vunnit
            på att de som så intensivt är emot förslaget också hade tagit
            reda på vad som faktiskt gäller och även vad deras egna tidigare
            förslag innebär.
          </note>
          <note n="b5d66612">
            När jämställdhetslagen infördes av riksdagen 1979
          </note>
          <note n="1eff78f4">
            behandlade utskottet frågan om positiv särbehandling.
          </note>
          <note n="c4c953f3">
            Det framgick då väldigt tydligt att man kan ta en person med
            sämre meriter före en person som har formellt bättre kvalificerande
            meriter, nämligen om åtgärden är ett led i en positiv särbehandling
            som syftar till att främja jämställdheten i stort. Det är just
            den paragrafen som nu åberopas.
          </note>
          <note n="36563ce1">
            Det är något helt annat än det som brukar kallas för att särskilt
            beakta jämställdhetsaspekten. Det är ett uttryck som normalt används
            vid statliga tjänstetillsättningar. Det innebär att en sökandes
            kön kan avgöra en tjänstetillsättning till förmån för en person
            av underrepresenterat kön om personen är lika eller i stort sett
            lika kvalificerad som sin medsökande. Detta är att, som det heter,
            särskilt beakta jämställdhetsaspekten. Det är någonting helt annat
            än den positiva särbehandlingen. De båda sakerna går naturligtvis
            i samma riktning, men positiv särbehandling är ändå någonting
            annat än att särskilt beakta jämställdhetsaspekten.
          </note>
          <note n="d8e26dcb">
            Som jag sade i mitt anförande, fru talman, gick
          </note>
          <note n="6cedf860">
            Moderaterna emot det här när det infördes, och ni är ju fortfarande
            emot det. Ni är emot det därför att ni tycker att jämställdhet
            är någonting som historiens egen gång så småningom skall få förverkliga.
          </note>
          <note n="082f7ac2">
            Jag noterade också att Hans Hjortzberg-Nordlund sade att det
            bara är Moderata samlingspartiet som kan betrakta sina kvinnliga
            riksdagsledamöter såsom varande lika kvalificerade som männen.
            Det var ett mycket intressant uttalande.
          </note>
          <note n="423c8218">
            Anf. 162 HANS HJORTZBERG-
          </note>
          <note n="7faceb9a">
            NORDLUND (m) replik
          </note>
          <note n="ceef5bf3">
            Fru talman! Jag kan förklara det sista litet tydligare genom
            att säga: Inte någon av våra kvinnliga riksdagsmän är sämre meriterad
            än männen i vårt parti.
          </note>
          <note n="a43d499c">
            Anf. 163 Utbildningsminister CARL
          </note>
          <note n="74db90aa">
            THAM (s)
          </note>
          <note n="ed8720ae">
            Fru talman! Jag tror att saken bara blir värre av ytterligare
            förklaringar.
          </note>
          <note n="1dc8390f">
            Anf. 164 GUNNAR GOUDE (mp) replik
          </note>
          <note n="88003ea3">
            Fru talman! Jag tycker att utbildningsministern delvis har bekänt
            färg. Han framställer nu den proposition som vi diskuterar som
            relativt betydelselös;
          </note>
          <note n="a814863e">
            han skildrar de 30 professurerna och de få tjänster som det är
            tal om på lägre nivåer som ganska små åtgärder. Egentligen har
            de redan fyllt sin funktion, nämligen så att det har rört om i
            den jämställdhetsdebatt som pågår.
          </note>
          <note n="5b69aec7">
            Det är väl en bra beskrivning, och det är väl bra att vi har
            fått debatten - jag kan hålla med så långt.
          </note>
          <note n="df27f34f">
            Men jag tycker inte att det är någon bra början på den fortsättning
            som utbildningsministern annonserar; han sade att det här skall
            ses som ett första steg. Det är inte ett första steg i rätt riktning!
            Det är många här i landet - politiska partier, akademiker, forskare
            - som arbetar för jämställdhet. Jämställdhetslagen har funnits
            och varit i kraft i 15 år. Ingen är okunnig om de här problemen,
            och man arbetar på olika sätt. Det som nu hade behövts var en
            kraftfull samordning, t.ex. av den kvinnoforskning vi har.
          </note>
          <note n="acfe59e2">
            Man borde inriktat sig på just de ömma punkterna, de stora hindren
            för kvinnorna i forskarkarriären och i den akademiska karriären.
            Det handlar om sådana saker som universitetens stelhet, tjänstestrukturer
            och brist på instrument för självsanering. Det handlar om konkreta
            åtgärder för att hjälpa kvinnorna i karriären när det gäller handledning,
            möjlighet till finansiering av egen forskning, osv. Där tycker
            jag och Miljöpartiet att förslaget från regeringen är väldigt
            magert. Det är en brist på konkreta åtgärder där de skulle behövas
            och en brist på analys.
          </note>
          <note n="4bcce4e2">
            Anf. 165 Utbildningsminister CARL
          </note>
          <note n="74db90aa">
            THAM (s)
          </note>
          <note n="b41c1a60">
            Fru talman! Det är möjligen bara i Gunnar Goudes inbillning som
            jag har hävdat att den här propositionen skulle vara betydelselös.
            Jag vill verkligen inte hävda att så skulle vara fallet. Jag hävdar
            däremot att detta inte är sista ordet, utan det kommer mera och
            det behövs mera.
          </note>
          <note n="6844962c">
            Det finns massor med saker som kan och bör göras och som inte
            nämns här. Åtskilligt måste göras av högskolorna själva. Med det
            system vi har är det ju högskolan och dess ledning och lärarna
            och studenterna tillsammans som nu måste arbeta med de här frågorna
            för att gå vidare och för att högskolorna skall få möjlighet att
            infria de rekryteringsmål som de nu skall sätta upp.
          </note>
          <note n="1b37753f">
            Detta kommer att påverka hela strukturen. Det är det som är det
            fina med förslaget. Efter vad jag har hört och förstått av många
            möten ute på högskolorna är man i full färd med att diskutera
            hur man skall gå vidare. Det finns i dag ett helt annat intresse
            för de här frågorna än för bara något år sedan. Då kommer alla
            de här konkreta åtgärderna in.
          </note>
          <note n="d88c6bfd">
            Sedan tillkommer att propositionen innehåller en rad konkreta
            åtgärder av det slag som ofta brukar efterlysas. Det heter ibland
            att positiv särbehandling inte är så bra och att vi i stället
            skall satsa på att få in kvinnor i Tjänsteförslagsnämnderna. Detta
            finns med i propositionen. Eller det heter att fler kvinnor behöver
            få chansen att få s.k. post-doc-stipendier. Också detta finns
            med i propositionen. Propositionen innehåller en hel lång rad
            av sådana åtgärder.
          </note>
          <note n="ccdb7c83">
            Det är klart att man alltid kan säga att det behövs mer. Så kan
            man självfallet alltid säga. Jag menar ändå att det här är en
            mycket god början på ett arbete som nu måste drivas vidare hårt
            och som naturligtvis framför allt måste drivas ute på universitet
            och högskolor.
          </note>
          <note n="3ce57a3c">
            Anf. 166 GUNNAR GOUDE (mp) replik
          </note>
          <note n="74ca2d39">
            Fru talman! Jag vill inte väcka strid i denna fråga.
          </note>
          <note n="9d67d152">
            Om utbildningsministern vill driva dessa frågor hårt är det bra,
            och om de konkreta förslagen blir fler vartefter tiden lider är
            också det bra.
          </note>
          <note n="8e5b1e97">
            Det som jag ser som en liten risk är att en del av den här debatten,
            inte minst på grund av utbildningsministerns sätt att agera, har
            kommit att hamna litet fel. Man talar t.ex. om en positiv särbehandling
            av män. Man gör då en glidning som - för att uttrycka det milt
            - lätt uppfattas som om män vid tillsättning av tjänster skulle
            ges företräde framför lika kompetenta kvinnor, och det är helt
            enkelt inte sant. Det är inte grundregeln vid tillsättningen av
            tjänster, och det är inte där felet ligger. Det finns ytterst
            litet som skulle stöda en sådan tanke men väldigt mycket som stöder
            tanken att det inte är fråga om någon positiv särbehandling av
            män. Däremot har män mycket gynnsammare villkor för sina studier
            än kvinnorna har, och det är någonting annat.
          </note>
          <note n="e406aba7">
            Det är viktigt att man håller isär detta, för annars kommer en
            motreaktion från universiteten, som lyssnar, hör och får en orättvis
            beskyllning. Risken är att en del av aktiviteten i den här debatten
            har uppstått på grund av man har uppfattat det som att man har
            fått orättvisa beskyllningar på en punkt som tyvärr är litet känslig.
            Det är min synpunkt på denna fråga.
          </note>
          <note n="d61dcff3">
            Anf. 167 Utbildningsminister CARL
          </note>
          <note n="74db90aa">
            THAM (s)
          </note>
          <note n="a3175363">
            Fru talman! Jag vill gärna medge att begreppet positiv särbehandling
            av män i det här avseendet inte är en juridisk formulering. Det
            är helt korrekt.
          </note>
          <note n="59e18edf">
            Man kan emellertid inte hävda att det inte sker en i de flesta
            fall sannolikt omedveten men i vissa fall också medveten diskriminering
            av kvinnor i det akademiska livet. Det finns mängder av belägg
            för detta.
          </note>
          <note n="81c989b7">
            Det allra mest betydelsefulla belägget är de faktiska realiteterna,
            verkligheten som den ser ut, det förhållandet att vi i många ämnen,
            i flertalet ämnen, har många kompetenta kvinnliga forskare på
            lägre nivåer.
          </note>
          <note n="60d619c4">
            Det gäller t.ex. inom medicinen, där andelen kvinnor på lektorsnivå
            eller forskarassistentsnivå är 30-35 %, medan man däremot har
            4 % kvinnliga professorer.
          </note>
          <note n="e9ec69af">
            Detta kan inte vara ett uttryck enbart av en högsta, vetenskaplig
            rättvisa, utan detta är ett resultat av ett akademiskt samhälle
            som har fungerat på ett visst sätt.
          </note>
          <note n="b28c9e65">
            Jag tror att propositionen och den debatt - den positiva debatt
            - som den har skapat kommer att leda till att man i framtiden
            ser på de här frågorna på ett helt annat sätt. Det var intressant
            att höra vad ordföranden i Medicinska forskningsrådet litet hjälplöst
            och på sitt sätt väldigt uppriktigt sade när han ställdes inför
            den avslöjande undersökningen om hur de kvinnliga sökandena hade
            sorterats bort från forskarassistentstjänsterna: Det bara blev
            så, det var nog en slump. Jag tror inte att någon ordförande i
            något forskningsråd kommer att säga så i framtiden, utan man kommer
            på ett helt annat sätt att vara medveten om att det krävs en vaksamhet
            och en medveten strävan för att korrigera de här förhållandena.
          </note>
          <note n="4f38af37">
            Anf. 168 INGER DAVIDSON (kds) replik
          </note>
          <note n="34c16ea6">
            Fru talman! Jag tror att jag vågar påstå att alla i den här kammaren
            är för ökad jämställdhet. Vi har också i dag konstaterat att vi
            i långa stycken är rätt överens om hur vi skall nå dit. En punkt
            som vi diskuterar här i dag är vi emellertid oense om. Jag tror
            inte, vi kristdemokrater tror inte att det främjar jämställdheten
            om man specialdestinerar 30 professurer för kvinnor. Vi tror tvärtom
            att det kan få motsatt effekt, och vi förbehåller oss rätten att
            tycka det och att försöka påverka utbildningsministern och andra
            att ändra åsikt.
          </note>
          <note n="a567def6">
            Vi är inte heller de enda som tycker så här. Det är inte bara
            fem riksdagspartier som har reagerat på samma sätt, utan det har
            också stora delar av forskarvärlden gjort, och studenterna, SFS,
            alltså de som förhoppningsvis är de blivande professorerna, har
            gått emot det här förslaget. Det finns alltså ett starkt motstånd,
            men som vanligt - vill man kanske säga i det här sammanhanget
            - är det förslaget från regeringen som gäller. Detta går liksom
            inte att diskutera, utan det är det som är det allena saliggörande.
            I stället misstänkliggörs de som vill gå fram på ett annat sätt.
          </note>
          <note n="f6c157f8">
            Om det nu är så - och det är väldigt mycket som tyder på det
            - att det är slump och relationer och utvaldhet som styr en del
            av tillsättningarna, då är det det vi måste komma åt. Vi måste
            ta bort alla hinder, både synliga och osynliga, som gör att inte
            alla de kompetenta och välmeriterade kvinnor som finns fram släpps
            fram.
          </note>
          <note n="7bd9c9b8">
            Anf. 169 Utbildningsminister CARL
          </note>
          <note n="74db90aa">
            THAM (s)
          </note>
          <note n="af899210">
            Fru talman! Jag har inte misstänkliggjort vare sig
          </note>
          <note n="b9fefc89">
            Inger Davidsons eller någon annans uppfattning i den här frågan.
            Jag har tillåtit mig att argumentera för den uppfattning som är
            regeringens. Vi anser nämligen att det här är en riktig åtgärd.
            Det är klart att man kan ha delade åsikter om detta.
          </note>
          <note n="06db4e6b">
            Det är också uppenbart att den diskussion som förslaget har lett
            till ute på universiteten och i det akademiska livet har blottlagt
            en hel rad förhållanden som inte bara har med jämställdheten att
            göra utan också med hur hela tjänstetillsättningssystemet fungerar,
            liksom den har blottlagt en hel rad andra intressanta aspekter
            som gäller själva forskningens och det akademiska livets struktur.
            Detta kan ge tankar för framtiden också i det avseendet.
          </note>
          <note n="c52bb772">
            Det är därför jag vill hävda att den här debatten har varit konstruktiv.
            Självfallet respekterar jag dem som har en annan uppfattning om
            hur frågan bör drivas just på den här specifika punkten.
          </note>
          <note n="555501c6">
            Om man - och jag tänker då på det akademiska livet och kanske
            inte så mycket på riksdagen - har en annan uppfattning just i
            det här avseendet tycker jag att man kunde nöja sig med att konstatera
            detta och sedan säga att vi får se hur det går. Det har man emellertid
            inte gjort, utan man har utmålat de förskräckliga fasor som skulle
            följa av genomförandet av det här förslaget. Det är där överdrifterna
            har funnits och inte i de få inlägg som jag har gjort i det här
            sammanhanget.
          </note>
          <note n="e8ef1945">
            Jag är glad över att konstatera att det här i kammaren - möjligen
            bortsett från moderaterna - finns en betydande enighet om det
            mesta i propositionen.
          </note>
          <note n="9f960e21">
            Detta gäller ju inte på alla områden, så det får vi notera som
            en framgång för riksdagens strävan att åstadkomma en ökad jämställdhet
            också inom det akademiska livet.
          </note>
          <note n="8a0a01bf">
            Anf. 170 INGER DAVIDSON (kds) replik
          </note>
          <note n="eac4dcee">
            Fru talman! Också jag tror att själva debatten har varit nyttig.
            Det behöver röras om i de här frågorna, och det har ju verkligen
            skett. Men överdrifter har gjorts från båda sidor, det vill jag
            verkligen hävda.
          </note>
          <note n="4d9021bc">
            Jag tror att enigheten hade kunnat bli mycket större - det är
            det jag vill framhäva här - om regeringen hade varit beredd att
            lyssna och göra en förändring, nämligen att slopa just det här
            symbolförslaget, som vi är så övertygade om får motsatt effekt.
          </note>
          <note n="9ca48202">
            Regeringen menar att denna symbol skall främja hela jämställdhetsarbetet.
            Vi från fem riksdagspartier och väldigt många andra tror att den
            kommer att få motsatt effekt. Vi hade därför önskat att diskussionen
            här hade kunnat leda till en öppning för att detta förslag inte
            skulle ha funnits med. Vi skulle då ha kunnat gå vidare med jämställdhetsarbetet
            på enad front, och det tror jag hade varit mycket positivt.
          </note>
          <note n="684d28e7">
            Anf. 171 Utbildningsminister CARL
          </note>
          <note n="74db90aa">
            THAM (s)
          </note>
          <note n="7118c293">
            Fru talman! Den här debatten börjar likna en debattyp som ganska
            ofta förekommer i riksdagen, nämligen en debatt om vem som är
            mest för samförstånd och vem som vidtar åtgärder som gör samförstånd
            omöjligt. Jag tror inte att vi kommer så långt i den debatten.
          </note>
          <note n="c8bdd3e5">
            Det är klart att vi på den här specifika punkten har olika meningar.
            På samma sätt som Inger Davidson förbehåller sig rätten att argumentera
            för sin mening så argumenterar jag för den mening som jag, regeringen
            och den majoritet som finns här i riksdagen har i denna fråga.
          </note>
          <note n="bdd3e119">
            Jag menar att förslaget om att tillämpa en lag som redan existerar
            och som införts just för att bidra till att främja jämställdheten
            är en fullt rimlig åtgärd också i det akademiska livet. Det är
            på den punkten som våra meningar skiljer sig. Vi får se hur det
            går. Jag är övertygad om att de här åtgärderna, naturligtvis tillsammans
            med andra, kommer att leda till att vi om i varje fall cirka fem,
            sex år kan konstatera att utvecklingen har blivit väsentligt mycket
            bättre och har gått åt rätt håll.
          </note>
          <note n="d0c648d8">
            Anf. 172 CHRIS HEISTER (m)
          </note>
          <note n="a2694082">
            Fru talman! Till grund för regeringens förslag när det gäller
            jämställdhet i skolan ligger det arbete och de förslag som arbetsgruppen
            Kvinnligt och manligt i skolan presenterade för snart ett år sedan.
            Det gör mig naturligtvis särskilt glad, eftersom jag hade förmånen
            att som ordförande få leda arbetsgruppens verksamhet under nästan
            två år. I arbetsgruppen fanns personer med lång och omfattande
            erfarenhet av skola, lärarutbildning och forskning på detta område.
          </note>
          <note n="ea83c602">
            Det finns anledning att framhålla att både regeringen och utbildningsutskottet
            i allt väsentligt delar och följer upp arbetsgruppens förslag.
            Det är en styrka för jämställdhetsarbetet i skolan att övertygelsen
            om vad som behöver göras delas av både den förra regeringen, som
            tillsatte arbetsgruppen, och den nuvarande.
          </note>
          <note n="78d8b26c">
            Jag skall därför fortsättningsvis koncentrera mitt inlägg till
            den del där vi moderater i utbildningsutskottet har haft en annan
            uppfattning är utskottets majoritet.
          </note>
          <note n="2cb969d9">
            Arbetsgruppen Kvinnligt och manligt i skolan kom fram till -
            och det bygger på den kunskap som
          </note>
          <note n="2ec3046e">
            30 års jämställdhetsarbete i skolan givit - att det nu behövs
            för att förnya och förbättra jämställdhetsarbetet fördjupade kunskaper
            om könsskillnader och olikheter, ökad medvetenhet om könstillhörighetens
            betydelse för flickors och pojkars olika villkor och förutsättningar.
          </note>
          <note n="449c322d">
            Man måste komma bort från det kortsiktiga tänkandet med tonvikt
            på "matematisk" jämställdhet. Om pojkar inte väljer att utbilda
            sig till yrken inom vård och omsorg och flickor väljer tekniska
            yrken mindre ofta än pojkar, beror det inte på att det är fel
            på pojkarna eller på flickorna. Det är de djupt bakomliggande
            orsakerna som det är väsentligt att få belysta och få en djupare
            och bredare kunskap om.
          </note>
          <note n="fa820d2e">
            Majléne Westerlund Panke gör i sitt anförande sig till tolk för
            synsättet att pojkarna är jämställdhetsproblemet i skolan. Tidigare
            pekades flickorna ut som det stora problemet. Man försökte med
            olika informations- och kampanjinsatser att få flickor att söka
            till bilmekaniska utbildningar, t.ex. genom att visa bilder på
            flickor i rosa overaller, man talade om tjejduschar i byggfuttar
            för att fler flickor skulle söka till byggteknisk linje osv.
          </note>
          <note n="bd9169b4">
            Jag tror att det är farligt att på detta sätt låta pojkar och
            flickor vara bärare av jämställdhetsproblemet i samhället. Problemet
            är ju att varken pojkar eller flickor får den undervisning och
            utbildning som de är i behov av och berättigade till.
          </note>
          <note n="4aba0925">
            Jämställdhet i skolan måste därför ses som en pedagogisk fråga
            och ett tvärvetenskapligt kunskapsområde. Det handlar om hur man
            som pedagog och pedagogisk ledare, utbildningsplanerare och ansvarig
            hanterar könsskillnader och könsmönster i skolan och i klassrummet.
            Då blir kunskap om jämställdhet i skolan en betydelsefull förutsättning
            och en grund för att planera skolans hela verksamhet. Det gäller
            fördelning av resurser och fördelning av timmar, skolstart, arbetsmetodik,
            läromedel m.m.
          </note>
          <note n="2288c055">
            Då är jämställdhet inte en specifik kvinnofråga eller en särskild
            angelägenhet för enbart kvinnor. Då är jämställdhet inte enbart
            en fråga för studie- och yrkesorienteringen eller en yrkesgrupp
            i skolan. Då är den en pedagogisk fråga som berör alla och som
            alla som arbetar inom och med skolan har ansvar för.
          </note>
          <note n="76335b22">
            Detta synsätt, som arbetsgruppen presenterar, har fått ett starkt
            och massivt stöd från remissinstanserna.
          </note>
          <note n="afb7e51d">
            Många som vi i arbetsgruppen hade kontakt och överläggningar
            med under själva utredningsarbetet betonade betydelsen av att
            man på detta sätt ger jämställdhet i skolan för första gången
            en konkret innebörd. Man kände att man äntligen fick någonting
            konkret att ta på.
          </note>
          <note n="e4be9086">
            Regeringen och utbildningsutskottet delar arbetsgruppens uppfattning
            att jämställdhet i skolan bör lyftas fram som en pedagogisk fråga
            och ett tvärvetenskapligt kunskapsområde, och det är mycket bra.
          </note>
          <note n="06140940">
            Det innebär behov av översyn av både lärarutbildning, fortbildning
            och rektorsutbildning. Det innebär ökat behov av forskning och
            utvecklingsarbete om jämställdhet i skolan. Men mycket kan göras
            redan i dag i skolans vardagsarbete genom att skolan utnyttjar
            och använder resurserna på ett mer flexibelt och effektivt sätt
            med utgångspunkt i varje elevs behov, intressen och förutsättningar.
            Arbetsgruppen gav en rad exempel på hur detta kan gå till.
          </note>
          <note n="2d75fd46">
            Men vi moderater har både i motioner och i en reservation till
            betänkandet velat ge uttryck för att vi anser att både regeringen
            och utbildningsutskottets majoritet inte i alla delar är lika
            konkreta och tydliga som arbetsgruppen. Framför allt gäller det
            kunskapsdelen. Man skulle t.o.m. kunna säga att ni är litet väl
            fega.
          </note>
          <note n="6a7bad43">
            Könstillhörighetens betydelse och könsskillnader måste förstås
            och ses såväl utifrån kulturella, sociala och biologiska förklaringsmodeller
            som ur ett individ-
          </note>
          <note n="6d0ca321">
            , grupp- och samhällsperspektiv.
          </note>
          <note n="43be7a78">
            Det är därför enligt vår uppfattning för snävt och otillräckligt
            att bara tala om genusforskning på skolans område. Skolan skiljer
            sig från annan verksamhet i samhället eftersom den arbetar med
            flickor och pojkar i ständigt utveckling och mognad. Att då välja
            bort det biologiska perspektivet ser vi mer som ett uttryck för
            att de ideologiska skygglapparna fortfarande sitter så hårt att
            man inte är beredd att bejaka en allsidig forskning på detta så
            viktiga område.
          </note>
          <note n="6f6ace69">
            Anf. 173 MAJLÉNE WESTERLUND
          </note>
          <note n="210d70ba">
            PANKE (s) replik
          </note>
          <note n="e46d002b">
            Fru talman! Vi har mycket ingående diskuterat just jämställdheten
            som en pedagogisk fråga, och vi betonar i betänkandet vikten av
            tvärvetenskaplig forskning i dessa frågor. Vi har hela tiden betonat
            kulturella och sociala skillnader, men jag håller med om att vi
            faktiskt, Chris Heister, hela tiden har skyggat inför den biologiska
            modellen, som ni kallar en ideologisk modell.
          </note>
          <note n="f4868932">
            Så till vida kan jag väl ge Chris Heister rätt att man t.ex.
            i USA under 70- och 80-talen lyfte fram det s.k. biologiska förklaringsmönstret.
            Då gör man detta litet grand till ett kusligt begrepp, eftersom
            man med detta mönster kan förklara i stort sett alla skillnader
            som biologiskt betingade och därför naturliga.
          </note>
          <note n="f7e42f6e">
            Om det skulle vara på det sättet slår man ju faktiskt undan fötterna
            för hela jämställdhetsdebatten.
          </note>
          <note n="7cd2de19">
            Flickor och pojkar är olika och väljer olika yrken.
          </note>
          <note n="9e0649c6">
            Jag fick en viss känsla av att Majléne Westerlund
          </note>
          <note n="df55d9d0">
            Panke, när hon sade att kvinnor går in i vård och omsorg och
            att pojkar läser teknik litet grand ville säga so what? Det här
            är biologiskt betingat. Därför kan vi inte göra någonting.
          </note>
          <note n="ac0c1105">
            Så uppfattade vi det hela när man plötsligt satte vingar på den
            här forskningen. Under historiens gång har vi ju sett hur denna
            del av forskningen använts politiskt. Där är vi väldigt tveksamma.
          </note>
          <note n="9962ccb3">
            Anf. 174 CHRIS HEISTER (m) replik
          </note>
          <note n="fa3c01c6">
            Fru talman! Vi i arbetsgruppen hade, när vi påbörjade vårt arbete,
            i uppgift att gå igenom den kunskap och den forskning som finns
            på detta område. Man kan konstatera att forskarna, var och en
            utifrån sina teorier, kom fram till och var överens om att könstillhörigheten
            har betydelse både för hur vi bemöts och för hur vi bedöms i skolan.
            Alla var de överens om att könsskillnaden t.o.m. konserveras och
            förstärks i skolan.
          </note>
          <note n="e4f83539">
            Alla var också överens, även biologerna, om att det går att göra
            något åt detta och om att skolan är viktig. Framför allt ansågs
            kunskaper på dessa områden vara viktiga. Det är också mot den
            bakgrunden som vi ansåg det vara oerhört betydelsefullt att tvärvetenskapligt
            få en grundläggande och fördjupad kunskap på detta område.
          </note>
          <note n="1560ac18">
            Det är intressant att se hur väl de förslag som arbetsgruppen
            lade fram - man tog med också den biologiska mognadsutvecklingen
            - togs emot av remissinstanserna. Just vikten av fördjupade kunskaper
            och ett tvärvetenskapligt kunskapsområde betonades.
          </note>
          <note n="f6959a11">
            Jag tror att det är oerhört viktigt och betydelsefullt att, för
            att både inse och se att man jobbar med jämställdhetsfrågorna
            i skolan som en pedagogisk fråga, inte välja bort en viktig del
            av den kunskap som behövs. Framför allt när det handlar om barn
            och ungdom som är i ständig utveckling och mognad är det viktigt
            att veta vad det är som händer med barnen;
          </note>
          <note n="0feecb4e">
            detta för att se till att den utbildning som barnen är i behov
            av och den undervisning som alla, oavsett om det är pojkar eller
            flickor, är berättigade till verkligen ges.
          </note>
          <note n="325f133d">
            Jag återkommer i nästa replik till den matematiska jämställdheten.
          </note>
          <note n="10451ebe">
            Anf. 175 MAJLÉNE WESTERLUND
          </note>
          <note n="210d70ba">
            PANKE (s) replik
          </note>
          <note n="061dc02b">
            Fru talman! Jag skulle vilja att Chris Heister utvecklade det
            ideologiska när det gäller den biologiska forskningen. Skulle
            vi ha ideologiska skygglappar här så måste det betyda att ni har
            ideologiska prioriteringar när det gäller just den biologiska
            forskningen. Om nämnda biologiska skillnad finns skulle jag vilja
            att
          </note>
          <note n="0238a56a">
            Chris Heister utvecklade detta på ett sådant sätt att jag kan
            förstå vad hon egentligen menar.
          </note>
          <note n="e710bc89">
            Anf. 176 CHRIS HEISTER (m) replik
          </note>
          <note n="07f47c72">
            Fru talman! Arbetsgruppens förslag står för en allsidig kunskap
            på detta område. Det är regeringen i propositionen och utskottets
            majoritet som gör sig till tolk för något annat och vill snäva
            in kunskapen på detta område.
          </note>
          <note n="f4edbf30">
            Jag tror att det för att vi skall kunna ta ett steg till när
            det gäller jämställdhet i skolan är oerhört viktigt och betydelsefullt
            att se till att det blir en pedagogisk fråga att bejaka en allsidig
            kunskap på detta område.
          </note>
          <note n="30403383">
            Vi skall ha kunskaper om sociala, kulturella och biologiska skillnader
            och olikheter och skall inte säga nej till en del av detta. Det
            är snarare Majléne Westerlund
          </note>
          <note n="5bff61c3">
            Panke som skall försöka förklara varför man väljer bort en del
            av detta. I stället kan man väl vara positiv och bejaka en allsidig
            kunskap och forskning samt ett allsidigt utvecklingsarbete på
            detta område.
          </note>
          <note n="0f3da1dc">
            Anf. 177 MARGITTA EDGREN (fp)
          </note>
          <note n="c64a910d">
            Fru talman! Jag skall börja med att läsa upp några stycken i
            ett brev som jag fick för nästan ett år sedan.
          </note>
          <note n="3f04667a">
            Det gäller en odisputerad man som fick gå före fem disputerade
            kvinnor. Det står så här:
          </note>
          <note n="da377ff3">
            Tyvärr var det bara jag som överklagade. Men jag kan samtidigt
            förstå att de andra fyra kvinnorna inte gjorde det. Också jag
            blev avrådd, inte bara av sådana som ville försvara institutionens
            anseende utan även av sådana som ville mig väl. En, en lektor
            vid vår institution, gjorde en sådan träffande kommentar. Hon
            sade: Jag vet ju att du gör detta med livet som insats.
          </note>
          <note n="a326c5be">
            Hon syftade då på mitt överklagande och det som jag blivit utsatt
            för under den tid som har gått sedan dess.
          </note>
          <note n="69e25e02">
            Du frågar om du får använda mina papper i debatten. Naturligtvis.
            Det är ju just det jag vill - att det skall göras känt vad som
            pågår och hur det går till, att det inte längre handlar om att
            kvinnor saknar kompetens utan om att man ändrar bedömningar om
            vad som är relevant när kvinnor börjar konkurrera om samma tjänster
            som män och formellt är kompetenta.
          </note>
          <note n="e771ca77">
            Men det finns också annat som jag har lärt mig under den långa
            tid som gått sedan jag överklagade.
          </note>
          <note n="7cfe2219">
            Det blev helt plötsligt alldeles tyst omkring mig.
          </note>
          <note n="83909158">
            Kolleger slutade hälsa och vände ryggen för att slippa ta ställning
            till om de skulle hälsa en eller inte, och jag blev utesluten
            när det gäller information.
          </note>
          <note n="f6b12062">
            Jag tror att vi måste bli mycket mer medvetna om hur svårt det
            är i sådana här organisationer att gå emot makten när makten är
            tydlig och tyrannisk. Därför borde vi kanske också sprida den
            kunskapen. Kanske är det t.ex. bättre att inte överklaga, även
            om du som kvinna vet att du har blivit förbigången. Kanske måste
            vi låta männen ha sina organisationer i fred om vi anar att deras
            motstånd kommer att bli mycket stort.
          </note>
          <note n="478bb133">
            Den personliga risken är alltför stor.
          </note>
          <note n="5b6ead9b">
            Själv kan jag inte ångra att jag överklagade. Men samtidigt är
            min situation speciell. Jag är redan så gammal att makten inte
            kan sabotera min framtid. Den har jag ändå till stor del bakom
            mig. Jag har också ett ansvar inför studenter och doktorander,
            ett ansvar för att göra det lättare för dem att få tillträde till
            universitetet på bättre villkor. Dock menar jag att det inte längre
            för mig är självklart att råda någon yngre kvinna att överklaga
            en tjänstetillsättning.
          </note>
          <note n="42c666b5">
            Så står det alltså i brevet.
          </note>
          <note n="ba2c2abc">
            Det är i denna verklighet som det förslag för att stödja jämställdheten
            i högskolan som vi nu skall besluta om skall verka. Vi är alla
            överens om att några formella hinder inte finns. På papperet har
            varje individ i Sverige, kvinna som man, lika stora eller lika
            små möjligheter i konkurrensen om tjänster och studieplatser.
            Men verkligheten visar att ju högre upp på karriärstegen och i
            organisationspyramiden, desto färre kvinnor. Högskolan är inget
            undantag. I
          </note>
          <note n="0ba283d6">
            grundutbildningarna finns det 55 % kvinnor, enligt vissa källor
            57 % - en siffra som successivt minskar för att beträffande de
            högsta tjänsterna vara 7 %.
          </note>
          <note n="19ea8d90">
            Hur skall då detta förstås? Har kvinnor sämre begåvning än män?
            Detta gäller i Sverige, eftersom det på andra håll i Europa ser
            annorlunda ut. Nej, det är väl ändå ingen som på allvar påstår
            att det beträffande varje svensk student som har förutsättningar
            att utvecklas och en dag bli professor skulle gå 18,5 män på varje
            kvinna.
          </note>
          <note n="b8f0b754">
            Den relevanta frågan är om det kön som är underrepresenterat
            inom ett område kan ha så stora svårigheter att övervinna att
            ett särskilt stöd kan behövas som motvikt. På frågan är svaret
            troligtvis ja. När det trots formellt lika villkor finns dolda
            hinder förblir jämställdheten en rättvisefråga och ett mål att
            sträva mot.
          </note>
          <note n="56245f5d">
            Jag vill betona att jag vet att hinder kan vara av olika slag
            både i omgivningen och hos individerna.
          </note>
          <note n="590f6cff">
            Jag menar att vi säkerligen måste satsa mycket mer på insiktsfulla
            och målmedvetna åtgärder redan från förskolan och upp genom skolåren.
          </note>
          <note n="9cf58c17">
            I dag tänker jag koncentrera mig på högskolans synbara brist
            på jämställdhet, trots ny högskolelag och ny högskoleförordning,
            där ansvaret för jämställdhet tas upp som högskolans eget ansvar.
          </note>
          <note n="dbda4c6d">
            Den sneda könsfördelningen mellan och inom ämnen bör uppmärksammas
            även av andra skäl. JÄST-
          </note>
          <note n="d5a20346">
            gruppen, arbetsgruppen för jämställdhet i högskolans utbildningar
            och forskning, i vilken jag är ordförande, har gått i bräschen
            för synen på jämställdhet som en kvalitetsfråga för högskolans
            utbildningar och forskning samt för samhället. Vi stöder oss då
            på kreativitetsforskningen som tydligt visar att det är i korsningen
            mellan olika erfarenheter och kunskaper som något nytt händer.
            Det finns en risk för att åsikter och mönster som etableras blir
            alltför dominerande och kväver nya tankar.
          </note>
          <note n="785e16de">
            Att män och kvinnor inte är lika i alla avseenden och delvis
            har olika erfarenheter är ett förhållande som rymmer en kreativ
            potential. Detta synsätt ligger väl i linje med de analyser som
            gjorts av samspelet mellan olika grenar och ämnen i högre utbildning.
          </note>
          <note n="4f1e0144">
            Det läggs ned massor av arbete för att skapa kreativa arenor
            och torg för möten mellan t.ex. humaniora och teknik för att underlätta
            samspel och skapa förutsättningar för utveckling. För dessa oväntade
            möten mellan människor som bär på olika erfarenheter och kunskaper
            finns det alltså förutsättningar, om man inser att det finns möjligheter
            till nytänkande genom meningsutbyte mellan män och kvinnor tillsammans.
            I
          </note>
          <note n="42b4c697">
            detta perspektiv utgör kvinnorna inom tekniken och männen inom
            omvårdnaden eller förskolan en kvalitetsfaktor som vi inte har
            råd att undvara. Sverige är ett litet land med begränsningar av
            olika slag. Låt oss då underlätta alla möjligheter att använda
            hela vår mänskliga potential.
          </note>
          <note n="46ab319d">
            I debatten här och i tidningar har hävdats att om vi nu får ett
            tillskott på 30 kvinnliga professorer, så kommer kvaliteten att
            sänkas. Jag tycker att de som anser detta skall svara mig på frågan
            om kvaliteten i högskolan hänger på om vi har 7 % eller 8,5 %
          </note>
          <note n="002abcb2">
            kvinnliga professorer. Tvärtom måste andelen öka, när vi samtidigt
            är överens om att vi skall öka antalet kvinnor i sakkunniggrupper
            och i tjänsteförslagsnämnder. För att inte de ynka sju procenten
            kvinnor skall slita livet ur sig måste de bli fler. Annars kommer
            vi på sikt att inte ha någon.
          </note>
          <note n="9bcf1802">
            Mona Eliasson i Uppsala undersökte tjänstetillsättningar mellan
            1973 och 1983, sammanlagt 139, där män och kvinnor tävlat om samma
            tjänster. Hon fann att kvinnor fick en lägre andel av jobben,
            om man tar hänsyn till kompetens och antal sökande.
          </note>
          <note n="c76a343b">
            Speciellt tydligt var detta vid lektorstillsättningar.
          </note>
          <note n="c2fd9dd3">
            Mona Eliasson säger att det verkar som om man först bestämmer
            sig för vem som skall ha tjänsten och att man sedan letar efter
            argument som passar. Ett typfall som hon stötte på var där en
            man fick tjänsten trots att han enligt utlåtandet ansågs mindre
            noggrann, ibland ytlig och ensidig och trots att han inte fått
            docentkompetens. Kvinnan hade den bästa avhandlingen men ansågs
            vara för försiktig. Detta stämmer väl med undersökningar från
            Norge som har gjorts av Elisabeth Fürst. Hon konstaterar att kvinnors
            meriter systematiskt undervärderas. Observera att jag inte säger
            att denna nedvärdering systematiskt är medveten. Nej, ofta beror
            den dels på att manliga bedömare inte känner igen kompetens som
            något avviker från den egna erfarenhetssfären och forskningsparadigmet
            och dels det som Carl Tham var inne på men som också den norske
            vetenskapssociologen Hans Christian Sörhag har skrivit: "När könsdiskriminering
            kommer på dagordningen krockar dess problematik med vetenskapssamhällets
            idealbild av sig själv som saklig, neutral och objektivt opartisk."
          </note>
          <note n="63428078">
            Självfallet är universitet, högskolor och samhälle präglade av
            värderingskonflikter, intressekonflikter och maktkamp. Men detta
            vill universitets- och högskolevärlden inte inse. Under sken av
            saklighet och objektivitet kan fördomar, oreflekterade påståenden
            och fobier torgföras.
          </note>
          <note n="6ce050bd">
            På JÄST-gruppens initiativ och på Linköpings universitets och
            departementets uppdrag pågår just nu en undersökning i Sverige
            om tjänstetillsättningar.
          </note>
          <note n="29b009ab">
            Den utförs av professor Ulla Riis och skall vara färdig till
            hösten.
          </note>
          <note n="2485ded1">
            För att återknyta till kvinnan som jag tidigare citerade: Osynligheten
            är det svåraste. Man finns där men ändå inte. I högskolans intellektuella
            miljö borde man ändå ha de bästa förutsättningar att diskutera
            dessa frågor, men så är det inte.
          </note>
          <note n="50afbcbb">
            Menar vi allvar med de teoretiska mål vi har satt upp för jämställdheten,
            bör vi nu våga stå loppet ut och visa vårt allvar i praktisk handling.
          </note>
          <note n="7240f89b">
            Som utskottet och nu även kammaren vet har jag och mitt parti
            inte riktigt samstämmiga åsikter just nu i frågan om de 30 kvinnliga
            professurerna. Jag anser att förslaget är en logisk fortsättning
            på den väg som inleddes med den första jämställdhetslagen av Jan-
          </note>
          <note n="32ecaec3">
            Erik Wikström 1979. Därför bifaller jag i denna del hemställan
            i betänkandet och stöder inte reservation
          </note>
          <note n="e002c422">
            14.
          </note>
          <note n="8cef3f7d">
            Fru talman! Jag skall som avslutning be att få läsa upp ett tänkvärt
            citat av Niccolo Machiavelli som i
          </note>
          <note n="8c1cf288">
            Fursten 1513 skrev följande, som jag tycker är en utmärkt illustration
            av vad det handlar om: "Det finns ingenting så svårt att ta itu
            med, ingenting så väldigt att leda, ingenting så osäkert i framgång,
            som att införa en ny tingens ordning: ty den som försöker har
            nämligen alla dem till fiender som drog fördel av den gamla ordningen
            och han har endast ljumma försvarare i dem som drar fördel av
            den nya. Denna ljumhet beror delvis på rädsla för motståndarna,
            som har lagen på sin sida, och delvis på människornas klentrogenhet,
            ty de tror inte på nyordningar om de inte ser dem som följd av
            en lång erfarenhet. Därav kommer det sig att var gång de som är
            fientligt inställda har tillfälle att angripa de nya förordningarna,
            de gör det med våldsamt ursinne under det att de andra försvarar
            dem så ljumt, att man i deras sällskap råkar i fara."
          </note>
          <note n="34b620ac">
            Anf. 178 GUNNAR GOUDE (fp) replik
          </note>
          <note n="0acabea2">
            Fru talman! Jag reagerade på tre punkter. Jag tror att det är
            väldigt olyckligt att ta upp den här typen av exempel. Det är
            naturligtvis så, att det vid tillsättningar av den här typen av
            tjänster sker orättvisor, mätt på alla möjliga sätt. Men det är
            långtifrån på något sätt bevisat att dessa orättvisor skulle drabba
            kvinnor mer än män, i alla fall inte under de senaste 20 åren.
            Jag tror nog att man kan säga att det genomsnittligt tvärtom är
            så, att man är uppmärksam på kvinnliga sökande. Man är dessutom
            glad över de kvinnliga sökande.
          </note>
          <note n="67043841">
            Det finns inget skäl att misstänka att det finns något slags
            systematisk diskriminering av kvinnor när det gäller tjänstetillsättningarna.
          </note>
          <note n="28486c2b">
            Jag skulle vilja fråga Margitta Edgren vad den nya ordningen
            går ut på. Är det inte just en ordning som innebär saklighet vid
            tillsättningar, att sakkunniga måste lägga sig vinn om att noga
            i skrift motivera sina ställningstaganden och att möjlighet finns
            att överklaga tillsättningar? Eller är det något annat system
            som
          </note>
          <note n="6b9d72af">
            Margitta Edgren tänker sig?
          </note>
          <note n="4f8533a9">
            Mona Eliassons undersökning är intressant därför att den rör
            tiden innan jämställdhetslagen trädde i kraft.
          </note>
          <note n="ebe3014d">
            Den är intressant därför att den visar just att antalet kvinnor
            som sökte professurer fick också professurer i proportion till
            det antal som sökte, i själva verket var det en liten överrepresentation
            för kvinnor. Det är också viktigt att påpeka att Mona Eliasson
            hör till de kanske kraftfullaste motståndarna mot de 30 professurerna.
            Det finns alltså ingenting i det materialet som stöder en tanke
            att det skulle vara en diskriminering av kvinnor vid tillsättningsförfarande.
          </note>
          <note n="6eadc259">
            Anf. 179 MARGITTA EDGREN (fp) replik
          </note>
          <note n="eeecd77c">
            Fru talman! Mona Eliassons undersökning gäller tiden fram till
            1983, om jag inte är fel underrättad. Då hade lagen fungerat i
            fem år. Nu får vi nya undersökningar på svenskt material om var
            vi står i dag. Det som har publicerats internationellt, bl.a.
            undersökningar om tillsättning av forskningsassistentstjänster
            inom medicin, stöder detta att så går det till. Men jag sade mycket
            medvetet att jag inte tror att det i alla lägen är en medveten
            diskriminering, utan det handlar om en oförmåga att identifiera
            kvinnlig kompetens när den avviker från det traditionella, och
            det traditionella är oftast det manliga.
          </note>
          <note n="ad4afdbd">
            Det finns, Gunnar Goude, också ett stort inslag av självcensur
            när det gäller att söka tjänster inom forskningsvärlden, som jag
            tycker väl kan jämföras med t.ex. biskopsvalet i Växjö alldeles
            nyligen. Där sökte ingen kvinna. De visste på förhand att de inte
            hade en möjlighet att fungera inom Växjö stift, alltså sökte man
            inte. Den typen av självcensur finns det mycket av inom forskningsvärlden,
            som jag har förstått.
          </note>
          <note n="760a65bb">
            Jag förstod inte riktigt första delen av Gunnar
          </note>
          <note n="f6abcb4d">
            Goudes fråga till mig när det gäller sakkunniga och vad som skulle
            ändras. Ända sedan vi fick en jämställdhetslag har man även i
            det akademiska livet haft att ta hänsyn till jämställdhetsaspekten
            och förklara sig när det gäller sakkunnig bedömning av tjänsteförslag.
            Man har närmast haft en stämpel som man satt på ansökningar. Så
            har man skrivit: Jämställdhetsaspekten har tillgodosetts. Man
            har aldrig avkrävts förklaring till vad det betyder. Man har med
            stämpeln klarat av det, men man har aldrig satt sig in i vad det
            i det enskilda fallet egentligen skulle ha inneburit.
          </note>
          <note n="5f3a7fff">
            Anf. 180 GUNNAR GOUDE (mp) replik
          </note>
          <note n="77628995">
            Fru talman! Mona Eliassons undersökning gäller alltså perioden
            1973-1983. Under de sista åren var alltså jämställdhetslagen i
            funktion, det är riktigt.
          </note>
          <note n="1f7d635b">
            Det finns även andra undersökningar - Lindgren och Ribbing har
            redovisat en del material. Men jag tror ändå att det är olyckligt
            att man gör detta till huvudfrågan, det finns så många andra frågor
            som är oändligt mycket mer väsentliga för kvinnorna i forskarkarriären,
            t.ex. det sista Margitta Edgren nämnde, att man ser till att jämställdhetslagen
            fungerar. Vi har föreslagit från Miljöpartiet att man i varje
            tjänsteförslagsnämnd skall ha en särskild ledamot som har till
            uppgift att bevaka jämställdhetslagen. Det är ett sådant förslag
            i de konkreta åtgärder som vi behöver vidta.
          </note>
          <note n="3b810b2e">
            Det är alldeles sant, Margitta Edgren, att självkänslan är viktig,
            naturligtvis. Men den blir inte större, i varje fall inte på något
            äkta sätt, om man bibringar en hel grupp av kvinnor föreställningen
            att det skulle bero på att de har missgynnats vid tjänstetillsättningen.
            Det är inte sant, det är inte där problemet ligger.
          </note>
          <note n="48648923">
            Anf. 181 MARGITTA EDGREN (fp) replik
          </note>
          <note n="63c2a892">
            Fru talman! Jag förstår att det gör ont, Gunnar
          </note>
          <note n="7b78c93b">
            Goude, att konfronteras med sådana här brev, men jag har en hel
            pärm med fullständiga uppsättningar ansökningshandlingar, så jag
            kan visa att det händer. Jag säger inte att så sker i de flesta
            fall, men så länge det finns ett enda sådant fall är det viktigt
            för oss att reagera på de områden där vi har en politisk makt
            att reagera, och det har vi här. Jag förstod att det i Gunnar
            Goudes professorssjäl gör ont - det gör ju ont hos oss alla. Därför
            vill vi ha en förändring.
          </note>
          <note n="8c401f03">
            Det är inte i merparten fall som sådant händer, men det händer.
            Därför är det för mig en oerhört viktig fråga att se till att
            även dessa kvinnor kommer till tals, genom mig och genom andra.
            Vi vill visa att detta är ett allvarligt problem som vi inte vill
            acceptera.
          </note>
          <note n="b0d2f53b">
            Anf. 182 BRITT-MARIE DANESTIG-
          </note>
          <note n="2c9a335e">
            OLOFSSON (v)
          </note>
          <note n="c3958b7c">
            Herr talman! Först ett tack till Margitta Edgren för ett utmärkt
            anförande. Jag vill också ge Margitta
          </note>
          <note n="5aaa52f8">
            Edgren en komplimang och ett varmt erkännande för hennes mod
            och självständighet i denna fråga.
          </note>
          <note n="f70e1d32">
            Att Vänsterpartiet välkomnar regeringens förslag till åtgärder
            för att öka jämställdheten är väl knappast någon överraskning
            för dem som följt debatten. Men jag vill ändå säga att det för
            mig personligen känns både som kvinna och som lärare särskilt
            roligt att få uppleva att världens mest jämställda parlament fattar
            beslut som rör jämtsälldhetsarbetet inom utbildningens hela område,
            från årskurs 1 i grundskolan t.o.m.
          </note>
          <note n="e79951ec">
            tillsättning av professurer på universitet och högskolor. För
            oss i Vänsterpartiet ingår begreppet jämställdhet i det vidare
            jämlikhetsperspektivet. Båda handlar om rättvisa - jämlikhet om
            rättvisa oavsett ras, social eller kulturell tillhörighet och
            jämställdhet om rättvisa mellan könen. Det faktum att jämställdheten
            skär tvärsigenom sociala och kulturella strukturer gör frågan
            både komplex och svårhanterlig. Att försöka bryta mansväldet och
            därigenom rubba rådande maktstrukturer väcker starka känslor hos
            många och upplevs som ett hot mot det bestående systemet. För
            djupast sett är det här fråga om hur makt fördelas mellan kvinnor
            och män. Det är kanske symtomatiskt att vi i utskottet, oberoende
            av politisk tillhörighet, i stort sett haft samstämmig uppfattning
            så länge vi diskuterat förhållandena i grundskolan och gymnasieskolan
            men att åsiktsskillnaderna blev allt tydligare ju högre upp i
            utbildningshierarkin vi kom. Vid professorstillsättningen var
            det tvärstopp.
          </note>
          <note n="e549eb0b">
            Kvinnor är förtryckta som grupp i sin egenskap av att vara just
            kvinnor. Till Chris Heister, även om jag tror att hon har lämnat
            den här församlingen för dagen, skulle jag vilja säga följande.
            Hon talade om att jämställdhetsarbetet så lätt fick en slagsida
            mot att enbart gälla kvinnor och ur ett kvinnoperspektiv. Men
            jämställdhetsarbetet skall ju ge alla möjligheter att utvecklas
            oberoende av kön. Det finns alltså både en kvantitativ och en
            kvalitativ dimension, kvantitativ i den meningen att det skall
            finnas en jämn fördelning mellan kvinnor och män inom alla områden
            i samhället och kvalitativ i den bemärkelsen att både mäns och
            kvinnors kunskaper och erfarenheter tas till vara och belyses
            på lika villkor.
          </note>
          <note n="23ee79da">
            Det är riktigt, som många har sagt, att de formella hindren för
            att uppnå jämställdhet är få i vårt samhälle, men de informella
            hindren är fortfarande många.
          </note>
          <note n="c14aac41">
            Debatten fokuseras alltför ofta på de formellt lika möjligheterna.
            Då bortser man från den faktiska verkligheten och de hinder som
            fortfarande kvarstår. Det är därför så viktigt att vi identifierar
            de informella hindren för att vi skall kunna uppnå verklig jämställdhet.
          </note>
          <note n="57b709ee">
            På samma sätt negligerar man det förhållandet att förväntningar
            och omdömen om prestationer många gånger är beroende av kön, vilket
            omöjliggör en objektiv och saklig kompetensvärdering.
          </note>
          <note n="bcac5323">
            Vad är det då som förklarar könsskillnader? Ja, jag tror att
            det är ett komplicerat samspel mellan genetiska, biologiska, sociala
            och kulturella faktorer.
          </note>
          <note n="55d50aa3">
            Det är klart att människans skiftande sociala villkor har stor
            betydelse, även för hur hennes biologi kommer att utvecklas.
          </note>
          <note n="50f721b4">
            Man kan faktiskt få ont i ryggen av att ha dålig ekonomi eller
            av att vara arbetslös. Och man kan få svullna knän av att leva
            i ett dåligt äktenskap. Människor är alltså inte endimensionella
            utan sammansatta.
          </note>
          <note n="41953812">
            Biologi och samhälle samverkar i hög grad och är så sammanvävda
            i människan att det mycket sällan går att plocka ut en del av
            henne och säga vilken sida det tillhör, hur stor del av beteendet
            som beror på biologin och hur stor del som beror på samhället.
          </note>
          <note n="076fbd7d">
            I samband med detta skulle jag vilja kommentera något den första
            reservationen där moderaterna talar om att även ett biologiskt
            perspektiv skall beaktas i
          </note>
          <note n="a8f09c18">
            FoU-arbetet inom skolans område. I motionen som också Chris Heister
            berörde och som ligger till grund för reservationen säger motionärerna
            att det biologiska perspektivet har valts bort av ideologiska
            skäl. Nu är väl detta något grumliga påståenden i första hand
            riktad mot regeringen och socialdemokratin, men jag anar att även
            Vänsterpartiet skulle kunna vara inberäknat i detta.
          </note>
          <note n="386b0832">
            Men så här är det givetvis inte. Människan är en biologisk varelse,
            och det kan och får vi inte bortse ifrån. Men jag tycker att det
            finns skäl att stanna upp och fundera över de biologiska förklaringsmodellernas
            frammarsch i vårt samhälle och i andra samhällen.
          </note>
          <note n="43bca166">
            Det finns faktiskt forskning som försöker bevisa att ojämlikheten
            mellan kvinnor och män beror på hormonerna. Biologisk särartsforskning
            kan vara suspekt, och resultaten kan bli löjeväckande och också
            förskräckande när metaforer i biologin tillämpas socialt.
          </note>
          <note n="f4b54c96">
            För att ta ett slitet exempel kan man beskriva ägget som stort,
            mjukt, runt och passivt och de små spermierna som aktiva och aggressiva
            och sedan med en tjusig piruett föra över detta till hur män och
            kvinnor fungerar. Vips kan man få en förklaring till varför vi
            har så få kvinnliga professorer.
          </note>
          <note n="7f798a5c">
            Biologisk särartsforskning ger förenklade förklaringsmodeller
            som bortser från samhället och som anser att det endast sker en
            envägspåverkan, dvs. att biologin påverkar samhället men blir
            inte själv påverkad. Det här är farligt, tror jag, därför att
            det kan ge föreställningar och det kan användas som argument t.o.m.
            av politiker för att inte vidta åtgärder för nödvändiga samhällsförändringar
            som är viktiga från social rättvisesynpunkt. Då blir det farligt.
          </note>
          <note n="456405d5">
            I det pedagogiska arbetet gäller det att lära sig att hantera
            skillnaderna mellan könen, antingen de är kulturellt, socialt
            eller biologiskt betingade. Det gäller arbetet med både individer
            och grupper. Men det kräver att lärarna och skolan har kunskaper
            om flickors och pojkars olika förutsättningar och också om deras
            olika erfarenheter.
          </note>
          <note n="1a2d0127">
            Om flickor och pojkar upplever samma inlärningssituation på helt
            olika sätt, har olika inlärningsstil och prioriterar olika, då
            får det betydelse för hur undervisningen strategiskt skall läggas
            upp. Det får också betydelse för hur undervisningen skall organiseras
            och hur man skall välja stoff, läromedel, metoder etc.
          </note>
          <note n="62bb886c">
            Flickor har ofta intresse för sådant som hör ihop med det egna
            livet. Många gånger fäster de också större vikt vid att förstå
            sammanhang och helheter medan pojkar är mer roade av att manipulera
            apparater. De har alltså en mer instrumentell inställning till
            kunskap. Det blir någonting som man visar upp för lärarna och
            som är bra för betygen. Det finns alltså många viktiga områden
            att bearbeta i lärarutbildningen, i fortbildningen av lärare och
            i forsknings- och utvecklingsarbetet. Men framför allt måste jämställdheten
            komma till uttryck i det dagliga arbetet.
          </note>
          <note n="153a901a">
            Jag vill också markera en sak som jag tycker är oerhört viktig.
            De elever som väljer otraditionellt med tanke på kön, klass eller
            kulturell bakgrund måste få mycket stöd och uppmuntran, framför
            allt av sina lärare.
          </note>
          <note n="acdc2a24">
            Till sist skall jag ta upp vårt yrkande om att jämställdhetslagen
            bör utvidgas till att omfatta inte bara arbetslivet utan också
            högre utbildning. Med tanke på vad utbildningsministern tidigare
            sade om jämställdhetslagen, som han talade så varmt för, tycker
            jag att det mest konsekventa vore att låta lagen gälla även inom
            utbildningsområdet. Därför yrkar jag bifall också till Vänsterpartiets,
            Miljöpartiets och kds reservation nr 24.
          </note>
          <note n="84c5432a">
            Det är viktigt att lagstiftningen mot sexuella trakasserier skärps.
            Att sexuella trakasserier förekommer i så pass stor utsträckning
            vid våra universitet och högskolor är någonting som vi inte kan
            acceptera.
          </note>
          <note n="1a2d3c42">
            Men det är också skamligt att det fortfarande förekommer, tycker
            jag. Studenter är beroende, och det gör dem till en mycket utsatt
            grupp. Jag är fortfarande förvånad efter den diskussion som vi
            hade i utskottet.
          </note>
          <note n="4310d7fe">
            Jag har ännu inte förstått varför inte detta stöds av samtliga
            partier.
          </note>
          <note n="db518112">
            Anf. 183 HANS HJORTZBERG-
          </note>
          <note n="7faceb9a">
            NORDLUND (m) replik
          </note>
          <note n="7b15d481">
            Herr talman! Jag vill bara ta upp litet grand om de biologiska
            forskningsmodellerna.
          </note>
          <note n="340b3e4f">
            Varför vi vill ha med de biologiska förklaringsmodellerna är
            därför att jag tror att det för närvarande finns ett överflöd
            av förklaringsmodeller såväl från det samhälleliga som från det
            individuella och gruppperspektivet. Men när det gäller det biologiska
            tog man det under många år som en alldeles självklar sak.
          </note>
          <note n="a46cd60e">
            Sedan har man i stort sett försummat det biologiska som ett litet
            skamligt område, vilket har kommit fram tidigare under den här
            debatten.
          </note>
          <note n="8a833d19">
            Jag tror att man får vara väldigt försiktig med de biologiska
            förklaringsmodellerna. Men det hindrar inte att man tar upp dem,
            eftersom de sannolikt kan förklara en del av de skillnader som
            finns mellan män och kvinnor.
          </note>
          <note n="c4337d61">
            En biologisk förklaringsmodell skulle röra sig bara om någon
            sorts beskrivning av personlighet, mentala egenskaper, begåvning
            och sådant. Här vet vi tillräckligt mycket för att kunna säga
            att det är inte är fråga om några stora skillnader. Men vad betyder
            t.ex.
          </note>
          <note n="e9a137bc">
            i dagens samhälle skillnaden i muskelstyrka och sådana saker?
            Det handlar inte bara om hormoner, utan det handlar om mycket
            annat. Vi vet att en gång i tiden var styrkan helt avgörande.
            Den tiotusenåriga traditionen med männen som sitter på toppen
            härrör sannolikt från krigarkasten som var starka och duktiga
            och som hade mycket muskler. I dag har det ingen betydelse. Vi
            har en helt annan situation, och vi vet inte riktigt hur vi skall
            hantera den här frågan. Av den anledningen måste vi ta itu med
            också detta problem.
          </note>
          <note n="99416964">
            Det är inget märkligt med det, tycker jag.
          </note>
          <note n="9a0db5e2">
            Anf. 184 BRITT-MARIE DANESTIG-
          </note>
          <note n="3e31a0a4">
            OLOFSSON (v) replik
          </note>
          <note n="e3d8a057">
            Herr talman! Nej, vi tycker inte heller att det är märkligt.
            Vad jag tycker är märkligt är att moderaterna har gjort en så
            stor affär av det hela. Jag tycker att det som man påstår i motionen
            när man åberopar de något grumliga ideologiska skälen är märkligt.
          </note>
          <note n="4134df81">
            Det är självklart att vi vet att män i gemen har större muskelstyrka
            än vad kvinnor har - sedan finns det stora individuella olikheter
            mellan män och kvinnor. Men det har väl lindrigt sagt ingen större
            betydelse för utbildningsområdet att vi är medvetna om detta.
            Jag kan inte förstå dessa kopplingar. Jag kan inte heller förstå
            den diskussion som vi hade i utskottet. Alla sade att vi var överens
            om att det fanns biologiska skillnader. Men moderaterna fortsatte
            att framhäva detta som någonting oerhört viktigt och någonting
            som på något sätt skulle höra ihop med en ideologisk ståndpunkt.
          </note>
          <note n="cd7e802d">
            Anf. 185 HANS HJORTZBERG-
          </note>
          <note n="7faceb9a">
            NORDLUND (m) replik
          </note>
          <note n="e6c40276">
            Herr talman! Vi ville inte ha med detta i utskottstexten. Det
            var anledningen till att vi tog upp frågan i vår motion. Det här
            med ideologiska skäl får nog till mycket stor del stå för er.
            Vi har inte framhävt detta problem särskilt mycket, men vi ville
            få med det bland andra saker. Det var därför som vi tog upp det.
          </note>
          <note n="f7949619">
            Anf. 186 BRITT-MARIE DANESTIG-
          </note>
          <note n="3e31a0a4">
            OLOFSSON (v) replik
          </note>
          <note n="5e856bc7">
            Herr talman! Nu får Hans Hjortzberg-Nordlund det att låta som
            att detta var en väldigt liten sidokommentar. Men jag uppfattade
            det ändå som att det här var ganska viktigt för moderaterna, enligt
            diskussionerna i utskottet.
          </note>
          <note n="a47f8139">
            Jag har fortfarande inte fått svar på frågan om de ideologiska
            skälen, och jag tror inte att det går att svara på den frågan.
            Förmodligen skulle det avslöja ganska många fördomar mot vänsterpolitik
            över huvud taget.
          </note>
          <note n="80c52599">
            Jag stannar där. Jag har inte så mycket mer att tilllägga. Vi
            är överens om att det finns biologiska funktioner.
          </note>
          <note n="ab819600">
            Anf. 187 MONICA GREEN (s)
          </note>
          <note n="603a0b5d">
            Herr talman! Det känns angeläget för mig att ta upp och reda
            ut litet om ordet feminism, eftersom det av vissa här i kammaren
            i dag har gjorts försök att insinuera att feminism är något förfärligt
            fult och hemskt.
          </note>
          <note n="1246a36e">
            Vad är feminism? Ja, feminism är ett uttryck för en åskådning
            som innebär att man erkänner att kvinnor har en underordnad ställning
            i familj, arbetsliv och samhälle. Feminist kan den kalla sig som
            erkänner detta och vill göra något åt det, oavsett partifärg.
          </note>
          <note n="d5513c73">
            Eller hur?
          </note>
          <note n="7b5b4350">
            När man däremot går vidare i analysen och frågar varför underordningen
            uppstår och hur man kan komma till rätta med ojämställdheten,
            då framträder skiljelinjerna. Dessa skiljelinjer har framkommit
            mycket tydligt här i dag, tycker jag.
          </note>
          <note n="f69a8160">
            De socialdemokratiska kvinnorna har länge arbetat för att skolan
            skall bli en institution som bryter det ojämställda samhället
            och bryter den könsuppdelade arbetsmarknaden, eftersom skolan
            formar framtidens vuxna. Därför måste osynliggörandet av flickor,
            tjejer och kvinnor brytas i skolan på ett mycket tidigt stadium.
          </note>
          <note n="85e13934">
            Mina lärarkolleger påstår ofta att de själva märker att de ger
            pojkarna mer uppmärksamhet och frågor för att pojkarna då blir
            mer intresserade och inte förstör lektionerna, medan flickorna
            är intresserade utan att behöva få alla frågorna. Lärarna märker
            själva detta utan att veta vad de skall göra för att flickorna
            skall få mer uppmärksamhet.
          </note>
          <note n="7696c916">
            De socialdemokratiska kvinnorna har skrivit en motion om de 30
            kvinnliga professorstjänsterna. Denna akademiska värld handlar
            om en mansvärld i ordets rätta bemärkelse. 1993 fanns det 1 947
            professurer i Sverige. Av dessa innehades 147, dvs. 7 %, av kvinnor.
            Med förslaget om 30 kvinnliga professurer skulle vi komma upp
            i den hiskeliga summan av nästan 8½ % kvinnliga professurer. Detta,
            mina vänner, skulle tydligen rubba hela maktbalansen och sätta
            alla rutiner ur spel.
          </note>
          <note n="1542c2fc">
            Visst vet jag att kvinnor kan. Men det är ändå att ta till en
            viss överdrift att påstå att dessa 30 kvinnliga professurer skulle
            få en sådan effekt att de redan utnämnda professorernas världsbild
            skulle falla samman. Förslaget går ju ut på att de kvinnor som
            är förklarade som professorskompetenta skulle särbehandlas positivt
            för en gångs skull.
          </note>
          <note n="66790be3">
            Av nuvarande antalet manliga professorer kan vi förstå att det
            tidigare har varit en merit att vara man.
          </note>
          <note n="f439cc12">
            Männen har alltså tidigare särbehandlats positivt. Men de känner
            sig inte mindre kompetenta för det. Och det är de inte heller.
            Män ser män. Män känner män. Män har satt upp kvalifikationerna,
            och därför har män positivt särbehandlats.
          </note>
          <note n="fa853c18">
            År 1993 fanns det 521 professorer i medicin. Av dessa var 5 %
            kvinnor. Det fanns 502 professorer i teknik. Av dessa var 3 %
            kvinnor. Det fanns 284
          </note>
          <note n="6fd9d6e1">
            professorer i naturvetenskap, av dessa var 4 % kvinnor. Det var
            240 professorer i samhällskunskap, av dessa var hela 9 % kvinnor.
            I humaniora och teknologi fanns det 173 professorer, där var det
            15 % kvinnor.
          </note>
          <note n="09b3c1f8">
            Sedan 1990 har det tyvärr inte hänt ett enda dugg.
          </note>
          <note n="aa89db77">
            Det är plus minus noll på de allra flesta områdena.
          </note>
          <note n="f359015c">
            Kvinnorna har ökat med 2 % inom samhällsvetenskap men har i gengäld
            minskat med 2 % i humaniora och teknologi. Så vi kan inte med
            tidens hjälp få någon ändring av den här snedfördelningen.
          </note>
          <note n="31cfd9eb">
            Vi måste visa att vi vill någonting med jämställdheten, och då
            kan detta vara ett sätt att få in fler kvinnliga professorer.
            Men det finns också många andra mycket bra förslag i betänkandet.
          </note>
          <note n="92235f47">
            Jag vill avsluta med att säga att jag inte tycker, som några
            har påpekat här, att positiv särbehandling skulle försämra i det
            här fallet. För den främjar rättvisan och den främjar och förbättrar
            kvaliteten. Då gagnar den jämställdheten, samhället och framtiden.
          </note>
          <note n="0f0581e4">
            Anf. 188 INGRID BURMAN (v)
          </note>
          <note n="d93158f0">
            Herr talman! Dagens debatt är en mycket viktig debatt, tycker
            jag. Den berör delvis själva nyckeln till jämställdhet i samhället,
            dvs. jämställdheten i skolan.
          </note>
          <note n="1fab3433">
            Jag vill börja med att konstatera att det är ett mycket bra betänkande
            som vi diskuterar i dag. Det lyfter upp jämställdhetsfrågorna
            i det obligatoriska skolväsendet och gör dem till ett prioriterat
            område.
          </note>
          <note n="b79f6111">
            Det ger en plattform till att börja hantera både pojkar och flickor
            utifrån deras egna förutsättningar i inlärningssituationen.
          </note>
          <note n="fef23b9c">
            Själva insikten om att eleven skall bemötas utifrån sina förutsättningar
            och att de här förutsättningarna faktiskt skiljer sig åt mellan
            olika individer och mellan könen tycker jag är ett mycket stort
            steg framåt.
          </note>
          <note n="bfa43866">
            Det är i det perspektivet nästan tråkigt att den allmänna debatten
            och det allmänna intresset har koncentrerats till en del i betänkandet,
            nämligen satsningen på att utöka antalet kvinnliga professorer.
            Det är i sig en mycket riktig satsning, och Vänsterpartiet står
            helt bakom den, men inte desto mindre utgör den bara en del av
            betänkandet. Jag tänker därför koncentrera mig på de andra delarna,
            de som berör det obligatoriska skolväsendet.
          </note>
          <note n="d7b795c3">
            I dag har vi alla en bred och djup kunskap om att flickors situation
            i klassrummet skiljer sig mycket starkt från pojkarnas. Vi vet
            att pojkarna får dubbelt eller nästintill dubbelt så mycket av
            lärarnas tid. Vi vet att pojkar som kollektiv dominerar i klassrummet.
          </note>
          <note n="72f7430a">
            De hörs och de syns. Medan flickorna som kollektiv är tystare.
            De får mindre av lärarnas tid. De får läromedel som redovisar
            männens värld, de får männens historia och utveckling att identifiera
            sig med.
          </note>
          <note n="df7e1533">
            Så danas flickorna i all tysthet till underordning, medan pojkarna
            synliggörs och bekräftas. Otaliga forskningsrapporter publicerade
            under den senaste tioårsperioden pekar alla på samma sak. Skolan
            arbetar i dag med en pedagogik som bäst passar pojkar, med läromedel
            som främst riktar sig till pojkar och med lärare som vänder sig
            till pojkar. Detta är vederlagt och känt sedan lång tid.
          </note>
          <note n="9f5e6f63">
            När det gäller valet av utbildningslinje har vi också sedan lång
            tid tillbaka kunskap om att skolan är starkt könssegregerad. Flickor
            väljer de humanistiska och sociala linjerna på gymnasiet och pojkarna
            de tekniska. Inom de yrkesinriktade programmen är könsuppdelningen
            närmast total. Inom programmen skogsbruk, värme och ventilation
            är andelen flickor lägre än en halv procent.
          </note>
          <note n="1b398fc5">
            I dag befäster alltså och förstärker skolan den könssegregerade
            arbetsmarknaden genom att redan från början lotsa flickor till
            en typ av utbildning och pojkar till en annan. För det är väl
            ingen i dag som tror att flickor skulle födas som mer lämpade
            att vårda, medan pojkar föds som mer lämpade att arbeta med tekniken.
            Det synsättet hoppas jag att vi alla har lämnat bakom oss.
          </note>
          <note n="fa6b64d5">
            Det handlar alltså om vad vi stimuleras till och hur vi stimuleras
            när våra intresseområden växer fram.
          </note>
          <note n="e4ac9cd6">
            Där är den svenska skolan nyckeln till att bryta ett könsuppdelat
            arbetsliv.
          </note>
          <note n="15979500">
            I mer än 20 år har de skilda villkoren för pojkar och flickor
            i utbildningssystemet faktiskt varit kända.
          </note>
          <note n="83ff238d">
            Fortfarande har man kvar samma mönster. Mycket litet har hänt.
            Det är alltså dags att vi prioriterar den här frågan. Vi kan inte
            fortsätta att utbilda halva Sveriges befolkning till en alltmer
            avsmalnande arbetsmarknad och den andra halvan till en annan arbetsmarknad.
            Det enda sorteringsinstrument vi verkar ha är könet.
          </note>
          <note n="bd777cc7">
            Det är alltså dags att bryta den här underordningen. Då är det
            trevligt att läsa det betänkande som är föremål för den här debatten.
            Man pekar på allt detta och säger att jämställdheten skall lyftas
            fram som en pedagogisk fråga. Man konstaterar att jämställdhetsfrågan
            inte är en attitydfråga - det är en kunskapsfråga. Jag delar den
            uppfattning som man skisserar i betänkandet.
          </note>
          <note n="c0511845">
            Innehållet är alltså bra, analysen är bra och förslagen är bra.
            Problemet gäller bara hur och i vilken takt vi kan få genomslag
            för förslagen i betänkandet.
          </note>
          <note n="5dbb0791">
            Här har kommunerna ett stort ansvar. Det pekar man på i texten.
            Skall betänkandets alla goda förslag och påpekanden få genomslag
            i verkligheten krävs inte att bara vi här i rummet är eniga utan
            att alla kommunalpolitiker tar till sig det här betänkandet och
            att man faktiskt avsätter resurser så att skolans personal får
            praktisk möjlighet att arbeta i enlighet med betänkandet. Det
            är där min oro finns.
          </note>
          <note n="027687c0">
            Det krävs nya läromedel. Det står en majoritet i den här kammaren
            bakom. Då krävs det utbildning av lärarna i ny pedagogik. Det
            krävs fortbildningsresurser och medel. Det här gäller inte bara
            dem som skall gå en ny lärarutbildning, utan det gäller alla dem
            som finns i skolan i dag. Det står vi alla bakom som säger att
            vi stödjer betänkandet.
          </note>
          <note n="a36b91f1">
            Det handlar också om den massiva satsningen på läromedel, den
            nya pedagogiken och fortbildningen.
          </note>
          <note n="54c1e4f4">
            Det gäller kommunernas resurser. Sker inte allt detta och om
            man inte följer upp det på kommunal nivå, blir lagändringen bara
            ytterligare en politisk pamflett på jämställdhetens altare - det
            altare som samtliga politiska partier säger sig tillbedja. Sällan
            eller aldrig följer man upp sina radikala åsikter med medel för
            att förslagen skall kunna genomföras. Detta betänkande förpliktar.
          </note>
          <note n="3cc59495">
            Jag tycker att detta betänkande delvis har illustrerat det här.
            Samtliga partier står bakom förslagen om att skolan skall främja
            jämställdheten i skolan, och det är bra. Inget parti har lämnat
            något särskilt yttrande eller någon motivreservation när det gäller
            betänkandets text eller analys, och det är bra. Men det innebär
            också att ni har pekat på behoven. Det här kräver kommunala resurser.
          </note>
          <note n="3fa71d52">
            I det perspektivet tycker jag att det är tråkigt att tvingas
            konstatera att Vänsterpartiet är det enda parti som i andra sammanhang
            har motsatt sig de besparingar och de neddragningar som riksdagen
            har riktat mot kommunerna. Vi vill i stället tillföra ytterligare
            medel till den kommunala sektorn.
          </note>
          <note n="9e406dfc">
            Vän av ordning kan då säga att det kanske inte bara gäller pengar
            till kommunerna. Nej, det kan så vara. Men om det här skall bli
            verklighet krävs antingen mera resurser till kommunerna för att
            sjösätta det hela eller omprioritering i kommunerna. Det är samma
            kommuner där Vänsterpartiet har kommunalpolitiker och där alla
            övriga partier har kommunalpolitiker.
          </note>
          <note n="66be3d11">
            Jag skall inte uppta kammarens tid ytterligare i den här frågan.
            Jag har valt att lyfta fram även detta perspektiv på det här betänkandet.
            Det gläder mig och, vad jag har förstått av den här diskussionen,
            alla andra i denna kammare att vi nu har analyserat jämställdheten
            och fått ett redskap för att gå vidare. Men då krävs det också,
            enligt min och Vänsterpartiets mening, resurser för att de redskapen
            skall kunna användas så att vi inte råkar ut för det som har hänt
            i andra sammanhang med just jämställdhetsfrågorna -
          </note>
          <note n="aef37f48">
            nämligen att betänkandet blir en hyllvärmare.
          </note>
          <note n="635eac5e">
            Överläggningen var härmed avslutad.
          </note>
          <note n="00f1b745">
            (Beslut skulle fattas den 8 juni.)
          </note>
          <note n="ce8455f9">
            18 § Vissa betygsfrågor m.m.
          </note>
          <note n="55dfa0c8">
            Föredrogs
          </note>
          <note n="eaff32ec">
            Utbildningsutskottets betänkande 1994/95:UbU19
          </note>
          <note n="3a386795">
            Vissa betygsfrågor m.m. (prop. 1994/95:174)
          </note>
          <note n="dfd26906">
            Anf. 189 BEATRICE ASK (m)
          </note>
          <note n="3847b289">
            Herr talman! Den proposition som vi nu skall behandla innehåller
            två mycket viktiga frågor.
          </note>
          <note n="78fd1e2d">
            Inledningsvis vill jag säga att jag är förvånad över att frågan
            om att ersätta det viktigaste kärnämnet i gymnasieskolan med ett
            nytt ämne för vissa elever, har bakats in som en krumelur i ett
            betänkande där man inte ens av rubriken kan ana vad det handlar
            om.
          </note>
          <note n="0486071a">
            Jag kan inte bedöma om det beror på att regeringen inte har förstått
            frågans principiella innebörd och de verkningar som det här förslaget
            kan få på längre sikt eller om man medvetet har valt att "ligga
            lågt".
          </note>
          <note n="33e12c90">
            I ärendet föreslår Socialdemokraterna införandet av ett i det
            här sammanhanget nytt ämne - svenska 2
          </note>
          <note n="49085d74">
            eller svenska som andraspråk - som alternativ till ämnet svenska
            i gymnasieskolan. Bakgrunden till förslaget är enligt regeringen
            rapporterna om invandrarelevers bristande språkfärdigheter i svenska.
            Genom att föreslå det här nya ämnet med egen kursplan tror regeringen
            att språkproblemen skall minska. Vi moderater delar inte den uppfattningen.
          </note>
          <note n="0aa3ac29">
            Tvärtom är vi övertygade om att den viktigaste insats vi kan
            göra för att skapa gemenskap mellan människorna i vårt land är
            att stärka svenska språket.
          </note>
          <note n="2ea3cbd0">
            Skolan har en nyckelroll i det sammanhanget.
          </note>
          <note n="94dc808e">
            Vi vet att många barn och ungdomar lever i miljöer där de varken
            har möjligheter eller uppmuntras till att utveckla sina kunskaper
            i svenska språket. De insatser som görs i skolan får därför inte
            tillräckligt god effekt. Men även invandrarungdomar som växer
            upp i andra miljöer kan ha dåligt djup i språket, vilket skapar
            problem vid vidare studier när texter och sammanhang blir svårare.
            Dessa ungdomar är ungefär lika duktiga i svenska som de flesta
            av oss här i salen är i engelska. Språket fungerar bra i sociala
            sammanhang, men blir till ett hinder när man skall läsa mera komplicerade
            artiklar eller föra ett professionellt samtal där nyanser och
            precision är viktigt.
          </note>
          <note n="0a4d5e13">
            Detta är allvarliga problem. Men om alla människor i Sverige
            skall ges likvärdiga förutsättningar att studera vidare, skaffa
            sig ett arbete och bli respekterade som individer med lika värde
            kan vi inte låta problemen bero eller sopa dem under mattan. Men
            det är precis vad regeringen gör i den här propositionen.
          </note>
          <note n="27d67c71">
            När regeringen med skolministern i spetsen säger att invandrarungdomar
            i gymnasiet skall slippa läsa ämnet svenska och jämföras med sina
            svenska kamrater hyfsar man möjligen statistiken i rapporter om
            elevernas allmänna resultat. Men det sker till priset av ytterligare
            segregation och handikapp för stora ungdomsgrupper.
          </note>
          <note n="1c948f70">
            Vi moderater är mycket oroade över den språksegregation som redan
            finns i dag. Vi är också väl medvetna om att problemen är komplexa
            och att skolans pedagogik måste varieras med hänsyn till individuella
            behov. Att lära sig ett främmande språk är annorlunda än att lära
            sig mer av modersmålet.
          </note>
          <note n="3e257685">
            Nu handlar frågan och propositionen emellertid om elever i gymnasiets
            nationella program. De har kvalat in där med minst betyget Godkänd
            från nian, dvs. deras kunskaper i svenska och i andra ämnen är
            ganska goda och i de flesta fall fullt jämförbara med de svenska
            elevernas. Varför i hela friden vill Socialdemokraterna att dessa
            ungdomar skall läsa svenska som andraspråk i stället för den vanliga
            kursen? Varför skall vi dela upp elever beroende på var deras
            föräldrar kommer ifrån? Många av dessa elever är födda och uppvuxna
            i Sverige.
          </note>
          <note n="01f82d2a">
            Varför vill socialdemokraterna inte att ämnet svenska skall förbli
            ett kärnämne för alla elever också i gymnasiet?
          </note>
          <note n="fccb5bd9">
            När detta är sagt vill jag understryka att vi moderater anser
            att mer måste göras i gymnasiet för elever som har svenska som
            andraspråk. Det var ett av skälen till att den borgerliga regeringen
            tog upp invandrareleverna och svenska språket som en av de viktigaste
            punkterna i den utvecklingsplan för skolan som vi lade fram. Den
            socialdemokratiska regeringen hänvisar dock hela denna problematik
            till Invandrarutredningen, vilket gör att jag hyser föga hopp
            om snabba analyser och insatser. Men kammaren har naturligtvis
            möjlighet att råda bot på det genom att i ett första steg bifalla
            de moderata förslagen om att erbjuda svenska 2 som komplement
            till den ordinarie undervisningen i svenska, inom ramen för elevernas
            val i form av en särskild nationell kurs. Jag är fullt beredd
            att diskutera också andra insatser som kan göras som komplement
            till ämnet svenska i dessa program.
          </note>
          <note n="9be4c9bb">
            Jag yrkar bifall till reservation 4, som innebär avslag på det
            socialdemokratiska förslaget att göra svenska 2 till ett nytt
            kärnämne i gymnasiet. Vi moderater vidhåller givetvis vad vi anfört
            i de andra reservationerna i betänkandet, men vi kommer inte att
            begära votering i fråga om dem.
          </note>
          <note n="73e898a8">
            Den andra frågan i regeringens proposition handlar om att socialdemokraterna
            nu vill avskaffa gymnasieelevers rätt att komplettera betygen
            under gymnasietiden. Att elever som är missnöjda med sitt betyg
            och frivilligt läser om en kurs också skall ges möjlighet att
            få sina kunskaper korrekt redovisade i slutbetyget tycker vi moderater
            är rimligt och rätt. Men si, det vill inte socialdemokraterna.
            Detta vill man förhindra. Endast elever som har fått underkänt
            skall kunna tentera om. Övriga får vänta till efter studentexamen,
            då de kan hoppas på att få läsa om kursen på komvux.
          </note>
          <note n="44850056">
            Resultatet av en sådan politik blir att färre ungdomar stimuleras
            att förkovra sig extra, att färre ungdomar har de betyg de behöver
            för att komma in på önskad utbildning i högskolan eller att fler
            ungdomar genom att maska rejält skaffar sig underkänt för att
            kringgå regeringens förbud. Jag skulle bli mycket överraskad om
            någon socialdemokrat kunde förklara på vilket sätt denna åtgärd
            gör svensk utbildning bättre. För mig för åtgärder av detta slag
            bara tankarna till Gröna Lund, där det finns en aktivitet som
            går ut på att banka ner alla huvuden som sticker upp. Att slå
            ner så många som möjligt snabbt är hela poängen med aktiviteten.
            Det tycks också vara fallet med att förbjuda betygskomplettering.
          </note>
          <note n="bf5d50ac">
            Vi moderater önskar faktiskt att fler ungdomar verkligen ansträngde
            sig för att läsa extra. Vi tycker faktiskt att det är viktigt
            därför att de får tentera upp betygen. Vid den senaste diskussionen
            jag har haft i denna fråga påpekade en pappa för mig att betygskomplettering
            inte bara är viktigt för de duktiga utan framför allt för dem
            som har svårigheter i skolarbetet, vilket är helt korrekt. Det
            gäller inte minst dem med läs- och skrivsvårigheter. Att få en
            andra chans, att få pröva en gång till, om man behöver mer tid
            för att få ett riktigt bra betyg, är viktigt. Möjligheten visar
            att skolan respekterar och har tilltro till elevernas ansvar för
            sina studier. Av vilken anledning socialdemokraterna bara anser
            det giltigt om en elev misslyckats helt har jag svårt att förstå.
          </note>
          <note n="ac2c82a9">
            Nu är det inte principfrågorna som har styrt regeringen. Det
            finns inga sådana argument i propositionen. I den heter det i
            stället att möjligheterna för gymnasieelever att höja betyg under
            tiden de går i gymnasieskolan "lett till vissa problem". Vilka
            problem det handlar om preciseras inte och inte heller hur regeringen
            har fått insikt om dem.
          </note>
          <note n="7b43cf1c">
            Det var därför vi i utskottet begärde att få träffa representanter
            för departementet. Det kom också sådana. Men något annat än det
            som står i propositionen framkom inte av den diskussionen. Den
            beredning som genomförts i departementet som grund för att avskaffa
            rätten att komplettera betygen för de flesta är en hearing på
            tre timmar den 14 december förra året, om jag har förstått det
            hela rätt. Fyra gymnasieskolor hade fått skicka representanter
            till mötet. Därtill fanns tre komvuxgymnasier med, dvs. de som
            får fler elever om förbudet införs.
          </note>
          <note n="5732cc8f">
            Av minnesanteckningarna från mötet framgår att frågan om komplettering
            av betyg varit en av fyra frågor vid det tre timmar långa mötet.
            Ämnet belyses med åtta rader text i minnesanteckningarna. Där
            finns inget förslag om att avskaffa möjligheten att komplettera
            betygen, vilket är vad regeringen nu föreslår.
          </note>
          <note n="f01c6062">
            Jag skäms faktiskt över så dåligt förarbetade ärenden. Hur skall
            vi som riksdagsledamöter kunna vinna ungdomars respekt, om vi
            saknar underlag för beslut som är så viktiga för deras framtid?
            Jag skulle kunna göra det enkelt för mig genom att säga att vi
            moderater var emot förslaget. Men inte ens det köper ungdomar.
            Man måste faktiskt kunna förklara.
          </note>
          <note n="fec4d7d1">
            Regeringen har icke presenterat någonting vettigt och konkret
            i denna fråga. De nya betygen och möjligheten att komplettera
            dem arbetades fram av två parlamentariska betygsberedningar. Det
            togs fram mängder av sakligt underlag. Vi hade en mycket bred
            remissomgång. Nu rycker socialdemokraterna ut en väsentlig del
            och inför ett förbud och tycker uppenbarligen inte att det behövs
            konkreta argument och underlag för att göra så. Det bekymrar mig.
          </note>
          <note n="84d1d675">
            Till sist vill jag säga att vi moderater har talat med representanter
            i ganska många kommuner. Det finns praktiska problem med kompletteringen
            av betygen.
          </note>
          <note n="008eaaa7">
            Vi föreslår också i vår motion förändringar för att reda ut det.
            Många kommuner hade säkert också genomfört sådana förändringar,
            om regeringen inte hade ryckt ut för att förbjuda allt från början.
          </note>
          <note n="722dfe8d">
            För oss moderater är det viktigt att betygen visar vad eleverna
            faktiskt kan och att ungdomar konsekvent uppmuntras att göra sitt
            allra bästa. I det sammanhanget är möjligheten att tentera upp
            betygen viktig.
          </note>
          <note n="d5e71a10">
            Anf. 190 ANDREAS CARLGREN (c)
          </note>
          <note n="478c8283">
            Herr talman! Det är viktigt att bygga upp skolsystemet så att
            vi inte bygger in återvändsgränder. Då måste det vara viktigt
            att behålla möjligheterna att komplettera och förbättra ett betyg
            som man har fått i tidigare studier.
          </note>
          <note n="e10beb3d">
            I ett kunskapsrelaterat system är betygen ett belägg för att
            eleven uppnått en viss nivå i fråga om kunskaper. Om en elev efter
            en avslutad kurs når kunskaper som motsvarar ett högre betyg är
            det också naturligt att det skall kunna visas i ett högre betyg.
          </note>
          <note n="99a55f0b">
            Från Centerns sida kan vi se att det är befogat att skärpa reglerna,
            så att man undviker nackdelar med upprepade prövningar under terminens
            gång. Jag tror att det är sunt förnuft. Däremot är det svårt att
            förstå varför inte förbättringar skall kunna avspeglas i slutbetyget.
            Om man lyckas komplettera kursen och göra den bättre, varför skall
            det inte tas hänsyn till det i slutbetyget? Varför skall man kunna
            komplettera först efter avslutad gymnasieutbildning? Varför skall
            det behöva vara en princip att misslyckandet skall hänga som en
            skylt, genom livet? Det har vi mycket svårt att förstå.
          </note>
          <note n="7c3b5c85">
            Det förslag som vi nu diskuterar innebär också att man tar bort
            beteckningarna yrkesförberedande och studieförberedande. Vi har
            inte varit emot det. Vi tycker att det är motiverat att minska
            skillnaderna mellan de yrkesförberedande och de studieförberedande
            utbildningarna. Men att ta bort namn löser inte det djupare problemet.
          </note>
          <note n="b6aae37a">
            En avgörande fråga måste gälla ställningen för de elever som
            går på yrkesförberedande program. Det kommer att behövas insatser
            för att stärka dessa elevers möjligheter både under gymnasietiden
            och när det gäller eventuell vidareutbildning. Från Centerns sida
            menar vi att det viktigt att regeringen återkommer med förslag
            som leder till sådana förbättringar för att stärka elever på yrkesförberedande
            program.
          </note>
          <note n="3aa11f94">
            Det vi diskuterar i dag gäller också regeringens förslag att
            förändra reglerna för svenska som andraspråk.
          </note>
          <note n="483ea8e9">
            Det är ganska naturligt att man kan behöva en annan form av inlärning
            om man har svenska som modersmål än om man är invandrare. Det
            skall finnas en skyldighet att anordna svenska 2. Men skyldigheten
            att tillhandahålla undervisning i svenska som andraspråk regleras
            ju redan i grundskoleförordningen och i gymnasieförordningen.
            Syftet med att uppnå kunskaper eller ge kunskaper till dem som
            inte har svenska som modersmål måste vara att så fort som möjligt
            kunna inlemma dem i den reguljära undervisningen.
          </note>
          <note n="eb358567">
            Fyrklöverregeringen föreslog inte en egen kursplan för svenska
            som andraspråk. Det berodde på att vi ville bygga vidare på en
            kursplan med mål och riktlinjer, men som inte detaljstyr hur undervisningen
            skall läggas upp. På så sätt kunde man välja olika former men
            se till att man nådde de uppsatta målen.
          </note>
          <note n="af2f8589">
            Risken med detta menar vi i stället är att man åstadkommer mer
            centralstyrning och framför allt att man också i praktiken sänker
            kraven för dem som inte har svenska som modersmål.
          </note>
          <note n="7aa13a3b">
            Om riksdagen ställer sig bakom de förslag som regeringen har
            lagt fram är risken att man sätter en stämpel i pannan på invandrarelever
            som säger att de inte klarar samma krav som elever med svenska
            föräldrar som har svenska som modersmål. Då är risken att invandrarelever
            och elever med svenska som modersmål får söka sig fram i olika
            filer genom utbildningssystemet, och det är inte bra.
          </note>
          <note n="eb044111">
            Centern har ställt sig bakom flera reservationer i utskottet
            och står bakom alla, men jag yrkar nu bifall bara till reservation
            1.
          </note>
          <note n="b8fe3224">
            Anf. 191 MARGITTA EDGREN (fp)
          </note>
          <note n="209c0c93">
            Herr talman! Jag skall be att få starta med att hälsa från Nackagymnasiet,
            varifrån man ringde mig precis innan jag gick hit inför förra
            debatten. En lärare därifrån hade elevernas uppdrag att ringa
            mig. De var oerhört irriterade över det vi nu står i begrepp att
            göra, dvs. att plocka bort konkurrenskomplettering av betygen.
            Även om man kan bevisa att man har kunskaper för ett högre betyg,
            kan detta inte användas i slutbetyget. De kände sig lurade. Jag
            lovade att framföra det.
          </note>
          <note n="4efdf1ce">
            Jag tycker att propositionen vittnar om att regeringen inte fullt
            ut accepterat det nya kunskapsrelaterade betygssystemet eftersom
            regeringen för en argumentation i sin proposition som om vi fortfarande
            hade ett relativt system.
          </note>
          <note n="26b9b57c">
            I det kunskapsrelaterade betygssystemet är betyget ett kvitto
            på vissa på förhand definierade kunskaper.
          </note>
          <note n="e141c42c">
            Folkpartiet anser att den verkliga nivån på kunskaperna också
            skall dokumenteras i slutbetyget. Av det skälet tycker vi att
            det är mycket märkligt att regeringen och också utskottet föreslår
            att elever skall kunna pröva för högre betyg, men att dessa inte
            skall räknas in i slutbetyget.
          </note>
          <note n="6d40d0cf">
            Den elev som genom konkurrenskomplettering visar att hon besitter
            högre kunskaper skall självfallet erhålla ett högre betyg. Detta
            skall lika självfallet räknas in i slutbetyget.
          </note>
          <note n="d6266edf">
            Regeringen och utskottsmajoriteten anser dessutom att möjligheten
            att pröva vid ett obegränsat antal tillfällen riskerar att urholka
            betygssystemet. Betygen är som jag sade tidigare kvitto på vilka
            kunskaper eleven nått. Om eleven genom prövning visar att han
            har en högre kunskapsnivå och därmed får ett högre betyg är det
            ju positivt för eleven att anstränga sig, och därmed blir också
            kompletteringen motiverad.
          </note>
          <note n="6b3f1721">
            Detta visar, tycker jag, det nya betygssystemets kunskapsstimulerande
            effekt.
          </note>
          <note n="364ac5ea">
            Systemet urholkas inte när fler elever får bättre betyg, eftersom
            det mäter elevens egen kunskapsutveckling. Alla i en klass kan
            få högsta betyg om de har kunskaper som motsvarar det betyget.
          </note>
          <note n="c50747eb">
            Jag menar att regeringen och utskottsmajoriteten har tänkt fel.
            Det var det relativa betygssystemet som urholkades när allt fler
            elever prövade för och nådde ett högre betyg.
          </note>
          <note n="2fa5ffad">
            När det sedan gäller svenska som andraspråk menar jag att man
            omigen tänker fel. Den nya läroplanen för grundskolan stärkte
            ju skolans och kommunens ansvar för att alla elever skulle föras
            till godkända kunskaper i svenska. Därmed stärkte vi kraven på
            att extraresurser skulle sättas in för elever som riskerade att
            inte nå denna nivå.
          </note>
          <note n="a090eeb9">
            Det innebär en stor förändring, inte minst för elever med annat
            modersmål än svenska. Dessa elever och föräldrar kan nu kräva
            att skolan tar sitt ansvar och ger eleverna undervisning på det
            sätt, i den pedagogiska form och i den mängd som krävs för att
            kravet på godkända baskunskaper i svenska skall uppfyllas.
          </note>
          <note n="d211e185">
            Enligt grundskoleförordningen har invandrarelever rätt till undervisning
            i svenska som andraspråk.
          </note>
          <note n="abd2d167">
            Det finns ju, som tidigare sagts, en samstämmig uppfattning bland
            lärare och språkpedagoger att elever med annat modersmål behöver
            annorlunda metodik och pedagogik i svenska än andra elever.
          </note>
          <note n="c41b859d">
            Mål- och resultatstyrning i skolan medför att kursplanen inte
            styr hur undervisningen bedrivs utan vilka mål som skall uppnås
            i olika ämnen. Vägen dit, dvs. hur undervisningen bedrivs, är
            och måste vara olika för varje elev. Det skall riksdagen inte
            nu börja detaljreglera.
          </note>
          <note n="50d7511b">
            Anledningen till att förra regeringen inte gav svenska som andraspråk
            egen kursplan var ju att kursplaner anger mål att sträva mot och
            mål att uppnå.
          </note>
          <note n="ab14eecb">
            Målet i svenska som andraspråk bör enligt Folkpartiet sättas
            lika högt för invandrarelever som för svenska elever, eftersom
            även de självfallet måste kunna använda språket som ett verktyg
            för nyansrik kommunikation och eget lärande.
          </note>
          <note n="dc9a809f">
            Jag vill understryka att den undervisning som lärarna i svenska
            som andraspråk bedriver har stor och central betydelse för våra
            invandrarelever och därmed för skolan och att den lärarutbildning
            som leder fram till kompetens att undervisa i svenska som andraspråk
            därmed är en förutsättning för denna goda undervisning. Däremot
            avvisar vi folkpartister nu regeringens förslag att införa kursplan
            för svenska som andraspråk i grundskolan och gymnasiet.
          </note>
          <note n="7d57035d">
            Dessutom föreslår regeringen och utskottsmajoriteten att svenska
            som andraspråk skall bli kärnämne i gymnasieskolan och därmed
            ge allmän behörighet till högskolestudier. Jag delar tidigare
            framförda uppfattning att detta faktiskt är ett sätt att lura
            in vissa ungdomar på en väg som inte bär ända fram.
          </note>
          <note n="2f814b65">
            Redan i dag är det ett jätteproblem i högskolans undervisning
            att väldigt många ungdomar har alldeles för dåliga svenskkunskaper,
            alldeles för dålig träning och alldeles få möjligheter att uttrycka
            sig ledigt på svenska. Att dessutom få vissa elever att tro att
            man skall kunna komma runt problemet genom att göra ämnet till
            kärnämne med egen metodik är faktiskt att lura dem.
          </note>
          <note n="2a3e0878">
            Folkpartiet liberalerna anser att målet för allmän behörighet
            måste ha samma innebörd för alla studerande. Eftersom målen skall
            vara desamma för undervisning i svenska och svenska som andraspråk
            finns det heller ingen anledning att göra svenska som andraspråk
            till ett kärnämne. Vi avvisar således regeringens och utskottets
            förslag om att göra svenska som andraspråk till kärnämne.
          </note>
          <note n="eaacdfc4">
            Jag yrkar bifall till reservation 1 och 4.
          </note>
          <note n="a3ce503e">
            Anf. 192 BRITT-MARIE DANESTIG-
          </note>
          <note n="2c9a335e">
            OLOFSSON (v)
          </note>
          <note n="de18e8b2">
            Herr talman! Rätten till konkurrens- och behörighetskomplettering
            på gymnasieskolan tycker vi i
          </note>
          <note n="96a3c49f">
            Vänsterpartiet är angelägen att behålla. Den hör ihop med det
            kunskapsrelaterade betygssystemet och med strävan att bygga upp
            ett utbildningssystem utan återvändsgränder och en skola där eleven
            ges många chanser att reparera eventuella misslyckanden.
          </note>
          <note n="7eee6641">
            Men jag har i mina kontakter med olika skolledare och lärare
            förstått att konkurrenskompletteringen är förenad med vissa problem.
            I dag kan en elev pröva för högre betyg i stort sett hur många
            gånger som helst. När det har satts i system blir studierna ryckiga
            och okoncentrerade och eleven kan hamna på efterkälken i kurs
            efter kurs. Då blir de upprepade prövningarna inte bara ett organisatoriskt
            utan också ett pedagogiskt problem.
          </note>
          <note n="b34e3cdd">
            Det finns alltså enligt vår mening skäl för att begränsa möjligheterna
            till konkurrenskomplettering under pågående gymnasieutbildning.
            Det är de pedagogiska skälen som har varit avgörande för vårt
            ställningstagande i frågan. Andra skäl som har åberopats, som
            att betygssystemet kommer att urholkas, tycker jag personligen
            inte är speciellt relevanta.
          </note>
          <note n="d675908a">
            I ett kunskapsrelaterat system utgör betygen helt sant och visst
            ett kvitto på vissa definierade kunskaper. Rent hypotetiskt borde
            alltså målet vara att samtliga elever skulle nå den högsta nivån,
            vilket skulle betyda betyget mycket väl godkänd. Jag tror själv
            att betygen i framtiden kommer att få en allt mindre betydelse
            som urvalsinstrument till högre studier.
          </note>
          <note n="740066eb">
            Urvalet kommer förmodligen att göras på helt andra sätt, genom
            intervjuer, lämplighetsbedömningar, arbetsprover, etc., och bygga
            på kriterier som både har stort prognosvärde då det gäller att
            förutse förmågan att bedriva högre studier som lämpligheten för
            en viss profession.
          </note>
          <note n="8bb015c6">
            Men än så länge har vi alltså trots Vänsterpartiets långa kamp
            betygen kvar. Det är därför viktigt att betygen som kompletteras
            efter avslutade gymnasiestudier bedöms likvärdiga med slutbetyg
            i betyget från gymnasieskolan vid tillträde till högre utbildning.
          </note>
          <note n="90156707">
            Den frågan måste noggrant följas upp.
          </note>
          <note n="1e1b12fa">
            Så till Vänsterpartiets ständiga kamp mot avgifter inom utbildningens
            område. Regeringen talar visserligen här om att begränsa rätten
            att avgiftsbelägga behörighets- och konkurrensprövningar. Men
            det räcker inte. Signalsystemet måste vara entydigt. Studier som
            leder fram till fördjupade kunskaper skall i princip alltid uppmuntras
            från skolans sida. Då är det inte bra att elever med dessa ambitioner
            möts av ekonomiska hinder när de vill höja sina betyg. Det är
            viktigt att alla elever oavsett ekonomiska förutsättningar har
            samma möjlighet till högre studier. Hur skall vi annars komma
            åt den sociala snedrekryteringen på högskolorna? Jag yrkar därmed
            bifall till reservation nr 2
          </note>
          <note n="d6f6af64">
            och i övrigt till utskottets hemställan i denna del.
          </note>
          <note n="53c4159a">
            Samtliga partier i utskottet är överens om att kraftfulla insatser
            måste göras för att öka språkfärdigheten hos många barn och ungdomar
            i invandrartäta områden. Det är inte ovanligt att invandrarungdomar
            har svårigheter med svenska språket även när de börjar gymnasieskolan.
            Regeringen föreslår nu att timplanen ändras så att svenska som
            andra språk kommer att utgöra ett kärnämne och ett alternativ
            till kärnämnet svenska.
          </note>
          <note n="6011a74e">
            Frågan om hur undervisningen i svenska skall organiseras för
            att ge invandrarungdomar bästa möjliga undervisning är komplex
            och svår. Invandrarungdomar utgör ingen homogen grupp, utan har
            väldigt olika behov och förutsättningar. Vi har i Vänsterpartiet
            efter moget övervägande tagit ställning för regeringens förslag,
            och det har vi gjort efter att ha lyssnat uppmärksamt till vad
            invandrarna själva tycker. Jag har också varit i kontakt med erfarna
            lärare och några språkforskare inom området. Det är ju så att
            språkmetodiken när det gäller att lära ut ett främmande språk
            är till delar skild från den som används vid undervisning i det
            egna språket, dvs. modersmålet. Bifall alltså till utskottets
            hemställan på denna punkt.
          </note>
          <note n="9e92be26">
            Då det gäller invandrarungdomars situation är det naturligtvis
            viktigt hur kursplanerna i svenska är utformade, men ännu viktigare
            är det stöd de får under hela sin skoltid. Med de stora nedskärningar
            som har skett och sker i kommunerna inom skolans område drabbas
            de ungdomar som har störst behov av särskilt stöd hårdast. Det
            är bl.a. därför Vänsterpartiet vill återinföra sektorsbidraget
            till skolan. Det är därför vi säger nej till ytterligare förslag
            om kraftiga nedskärningar i den kommunala ekonomin.
          </note>
          <note n="036fd235">
            Anf. 193 BEATRICE ASK (m) replik
          </note>
          <note n="a97d643c">
            Herr talman! Jag blev oerhört glad när jag lyssnade till Britt-Marie
            Danestig-Olofsson. Om jag förstod vad som nu sades från talarstolen
            rätt har man delvis ändrat uppfattning. Britt-Marie Danestig-Olofsson
            sade att det är pedagogiska skäl som gör att Vänsterpartiet anser
            att man måste begränsa möjligheterna till komplettering i förhållande
            till dagsläget.
          </note>
          <note n="c3756ecf">
            Regeringens proposition innebär ju att man förbjuder huvuddelen
            av ungdomarna att göra betygskomplettering. Men vill man bara
            begränsa möjligheten, vilket Britt-Marie Danestig-Olofsson sade
            alldeles nyss, är det snarast så att det är reservationen som
            borde gälla när vi skall votera så småningom. Jag skulle gärna
            vilja ha ett förtydligande. Om det är så att Vänsterpartiet har
            ändrat uppfattning skulle det göra mig mycket glad. Eller är det
            så att Vänsterpartiet ändå av något annat skäl tänker stödja regeringens
            förbud?
          </note>
          <note n="88f51763">
            Anf. 194 BRITT-MARIE DANESTIG-
          </note>
          <note n="3e31a0a4">
            OLOFSSON (v) replik
          </note>
          <note n="531d6ea1">
            Herr talman! Jag skulle hemskt gärna vilja glädja
          </note>
          <note n="b828fe6b">
            Beatrice Ask, men Vänsterpartiet har inte ändrat uppfattning.
            Jag kanske uttryckte mig något oklart. Jag menar att eleverna
            har möjligheten till betygskomplettering fast det får ske efter
            avslutad utbildning. Men möjligheten kvarstår trots allt.
          </note>
          <note n="42c0aee3">
            Anf. 195 GUNNAR GOUDE (mp)
          </note>
          <note n="9d5a23c9">
            Herr talman! I dag har eleverna rätt att pröva för högre betyg
            vid gymnasiet även under pågående gymnasiestudier. Det har kommit
            till regeringens kännedom, som det står i propositionen, att det
            "finns tendenser till att detta har satts i system i vissa skolor",
            dvs. att eleverna tenterar flera gånger i samma ämne.
          </note>
          <note n="6f04d324">
            Dessutom förekommer det att elever tenterar om en lägre kurs
            sedan de gått en högre och därmed lätt höjer sitt betyg.
          </note>
          <note n="2e1ace2b">
            Den naturliga slutsatser vore väl att införa en övre gräns för
            antalet tentamina för att stävja missbruket.
          </note>
          <note n="d4c2a75f">
            Problemet med att man lär sig mer när man går en högre kurs kan
            ju rimligtvis inte vara något betygsproblem. Vi har ju målrelaterade
            betyg, så det är fullt möjligt att tala om vad betyget på den
            högre kursen motsvarar för betyg på den lägre, eller man kan också
            skriva in det direkt. Det borde också klargöras att man inte behöver
            tentera om den lägre kursen för att höja sina poäng då sammanräkning
            av betyg från olika kursnivåer ej skall förekomma vid någon form
            av antagningsförfarande.
          </note>
          <note n="25fb94e0">
            Regeringen föreslår ingen av dessa enkla åtgärder utan i stället
            att man skall förbjuda all omprövning med undantag för prövning
            för att höja betyget underkänt. Åtgärden verkar minst sagt överdriven.
            Dessutom är det risk att den skapar nya oönskade strategier hos
            eleverna. Och framför allt, att ta bort möjligheten till komplettering
            under gymnasietiden är orätt så länge vi inte har garantier för
            att kompletteringar efter gymnasiet jämställs i meriteringsvärde
            med slutbetyg vid antagning till högre utbildning. Man bör inte
            ta bort den rätten för en elev som på grund av sjukdom, dålig
            undervisning eller av andra skäl inte kunnat göra sig själv rättvisa
            och fått ett för lågt betyg. Det är ju också en fördel om en elev
            vill lägga ner litet mer arbete på ett visst ämne och komma igen
            med en bättre tentamen. Vi anser att rätten att pröva för högre
            betyg skall finnas kvar men med vissa begränsningar vad gäller
            antalet prövningstillfällen. Jag yrkar bifall till reservation
            1.
          </note>
          <note n="b7443f5b">
            Jag ser att jag har tillräckligt med taletid för att jag skall
            kunna göra en röstdeklaration för Miljöpartiets del när det gäller
            svenska som andraspråk. Regeringen kommer nu, som vi tidigare
            hörde, att med Vänsterns stöd driva igenom att vi får svenska
            2 som kärnämne. Det finns ett borgerligt förslag som på vissa
            punkter skiljer sig markant från detta förslag.
          </note>
          <note n="0fb418b0">
            För Miljöpartiets del är det inget lätt val, eftersom inget av
            förslagen är fullt utarbetat och leder inte fram till den förstärkning
            av undervisningen i svenska för invandrarbarn som vi vill se.
            Men det finns i dagsläget klara fördelar med regeringsförslaget.
            För det första fokuserar det ordentligt på svenskundervisningen
            för invandrarbarnen, och det blir tydliggjort. Det stimulerar
            utvecklingen av den speciella pedagogik som behövs för undervisning
            av invandrarbarn som inte har svenska som sitt modersmål.
          </note>
          <note n="4748087f">
            En nackdel är naturligtvis risken för segregation.
          </note>
          <note n="70278158">
            En fördel med det borgerliga förslaget är att det pekar på individualiseringen.
            Behovet av det är stort eftersom invandrarbarnen skiljer sig åt
            mycket markant när det gäller grundkunskaperna i svenska. Vi har
            en stor spridning i kunskapen där.
          </note>
          <note n="ed000eef">
            Om regeringens förslag går igenom tror vi att man i de kommunerna
            där man är speciellt angelägen om att sköta detta på rätt sätt
            kan utnyttja det pedagogiska svängrum som finns. Man kan t.ex.
            använda de fria timmarna till att bygga ut undervisningen för
            de invandrarbarn som behöver mer stöd när det gäller svenskan.
            Man kan också samordna undervisningen i de två former av svenskundervisning
            som förekommer. Där är spelrummet ganska stort.
          </note>
          <note n="b6681f78">
            Men det är viktigt att den förändring som vi nu beslutar om följs
            upp och kompletteras med förslag om mera djupgående insatser så
            att vi ganska snart får en ökad satsning på invandrarbarnens svenskundervisning.
          </note>
          <note n="07ee58ba">
            Anf. 196 INGER DAVIDSON (kds)
          </note>
          <note n="e5e8d1e9">
            Herr talman! Hur vi på bästa sätt skall komma till rätta med
            elevernas dåliga svenskkunskaper i allmänhet och invandrarelevernas
            i synnerhet är verkligen en svår och komplicerad fråga. Vi kan
            konstatera att vi inte har lyckats särskilt väl hittills. Alltför
            många elever lämnar skolan utan att ha tillräckliga språkfärdigheter.
            Eftersom tillgången till språket är så fundamental för livskvaliteten
            över huvud taget och för möjligheterna att klara sig i samhället
            är det katastrofalt - jag använder faktiskt det uttrycket - om
            den här utvecklingen får fortsätta.
          </note>
          <note n="b2b101f3">
            I dag gäller frågan hur vi på bästa sätt skall underlätta för
            elever som inte har svenska som modersmål att tillgodogöra sig
            svenskundervisningen på gymnasiet. Det första som då är viktigt
            att komma ihåg är att de elever som antas till ett nationellt
            program på gymnasiet skall ha uppnått minst betyget godkänd i
            svenska. De som inte gör det får gå på ett individuellt program
            där särskilda åtgärder, anpassade efter den enskilde eleven, kan
            sättas in. Det vi diskuterar är alltså elever som har en någorlunda
            bra språklig grund att stå på när de börjar gymnasiet.
          </note>
          <note n="a681fd27">
            Många elever med ett annat modersmål än svenska kommer ändå att
            behöva en annan typ av undervisning med en annan pedagogik och
            en annan inriktning för att komma upp till samma nivå som sina
            kamrater som redan av naturliga skäl uppnått en betydligt högre
            färdighet. Så långt är vi alla överens.
          </note>
          <note n="3379a398">
            Frågan är då om invandrarungdomarna gagnas bäst av att deras
            svenskundervisning lyfts ut helt från den övriga svenskundervisningen,
            blir ett eget kärnämne, kallas svenska 2 och får andra mål och
            riktlinjer för undervisningen. Det andra som är viktigt att komma
            ihåg i den här diskussionen är att det är målen och riktlinjerna
            det handlar om, inte hur undervisningen skall organiseras.
          </note>
          <note n="31f2f9f5">
            Eller gagnas invandrarungdomarna bäst av att alla i det nationella
            program som de går på har svenska som kärnämne tillsammans, får
            betyg i det och att de som behöver mer svenskundervisning får
            möjlighet att läsa en nationell kurs i svenska och också kan välja
            svenska som tillvalsämne?
          </note>
          <note n="fc91e8c3">
            Ju mer jag har satt mig in i den här frågan desto mer övertygad
            har jag blivit om att det är det sistnämnda alternativet som är
            bäst. Då undviker man för det första den segregation som det automatiskt
            innebär att elever lämnar gymnasiet med betyg i svenska respektive
            svenska 2.
          </note>
          <note n="84108d6f">
            För det andra vet vi inte i dag om svenska 2 kommer att ge behörighet
            till högre studier. I ett så viktigt ämne som svenska, som är
            utgångspunkten för alla andra ämnen, är det troligt att många
            universitet och högskolor kommer att göra bedömningen att det
            inte räcker med betyg i svenska 2 för att bli behörig.
          </note>
          <note n="2bc81ae8">
            För det tredje är det viktigt att elever med ett annat modersmål
            än svenska i så hög utsträckning som möjlighet får tillfälle att
            vara tillsammans med sina kamrater som har svenska som modersmål.
            Det är en träning i sig. Motsatsen, nämligen att elever som alla
            har brister i språket är tillsammans tenderar att befästa felaktigt
            uttal och felaktig grammatik.
          </note>
          <note n="9e1cdfe2">
            Nu tror inte jag att den lösning som vi föreslår är lösningen
            med stort L för att på alla sätt komma till rätta med de bristande
            språkfärdigheterna hos elever med annat modersmål. Men jag tror
            att det är en mycket viktig signal som visar dels att skolan har
            ett lika stort ansvar för dessa ungdomars språkfärdigheter, dels
            att vi tror att det är möjligt för dem att uppnå tillräckligt
            goda kunskaper just i ämnet svenska.
          </note>
          <note n="24f39a6b">
            Det behövs också många andra åtgärder för att underlätta språkinlärningen.
            Alla lärare som undervisar på gymnasiet skulle t.ex. behöva en
            kort introduktion om vilka problem dessa elever kan förväntas
            uppvisa och behöva hjälp med. Alla lärare är ju primärt eller
            sekundärt lärare i svenska.
          </note>
          <note n="0e0ceb4e">
            Jag beklagar verkligen att majoriteten i utskotten inte anser
            att vi skall ha samma mål och riktlinjer för ämnet svenska för
            alla gymnasieelever på de nationella programmen. Det blir elever
            med ett annat modersmål än svenska som kommer att förlora på det.
          </note>
          <note n="197d863f">
            Jag yrkar bifall till reservation 4.
          </note>
          <note n="af92ee12">
            Herr talman! Jag vill också yrka bifall till reservation 1 som
            handlar om att gymnasieelever skall ha rätt att komplettera sina
            betyg redan under gymnasietiden.
          </note>
          <note n="8f8eb650">
            Det är en självklarhet för oss kristdemokrater att eleverna inte
            skall motarbetas, och t.o.m. förbjudas, om de på eget initiativ
            väljer att försöka höja ett betyg efter avslutad kurs.
          </note>
          <note n="a41b7177">
            Det är klart att praktiska hinder, som flera varit inne på, kan
            medföra att antalet provtillfällen måste begränsas eller att prövningen
            får ske utanför ordinarie skoltid. Men rätten att höja sina betyg
            måste få finnas kvar. Märkligt nog sägs ingenting om de praktiska
            svårigheterna som uppstår för eleverna om de inte tillåts höja
            ett betyg och det leder till att de inte kommer in på den högre
            utbildning som de hade tänkt sig. Det kan verkligen bli praktiska
            svårigheter, t.ex. i form av att de får vänta ett år eller liknande.
          </note>
          <note n="edecfa02">
            Jag har verkligen försökt förstå varför Socialdemokraterna och
            Vänsterpartiet vill ta bort den här möjligheten, och jag kommer
            bara på en orsak. Det är att den kallas konkurrenskomplettering,
            och konkurrens är ju alltid ett fult ord i vissa kretsar. Praktiska
            problem kan lösas om bara viljan finns, men om det handlar om
            ideologiskt låsningar är det betydligt svårare. Även i det här
            fallet är det tyvärr eleverna som blir förlorare.
          </note>
          <note n="fea67987">
            Anf. 197 JAN BJÖRKMAN (s)
          </note>
          <note n="7050e7f8">
            Herr talman! Sverige är i dag ett mångkulturellt samhälle. Detta
            ger oss många plusvärden som det är angeläget att efter bästa
            förmåga ta vara på. Skolan utgör i detta sammanhang en viktig
            resurs.
          </note>
          <note n="e240d5b1">
            Regeringen har också på olika sätt uppmärksammat invandrarnas
            situation i vårt samhälle. Det gäller t.ex. de 125 miljoner som
            satsas på särskilda insatser i invandrartäta storstadsområden.
            Det gäller Skolverkets uppdrag att se över hemspråksundervisningen.
          </note>
          <note n="6e67746a">
            Det är ett uppdrag som skall redovisas våren 1996.
          </note>
          <note n="12edb48f">
            Det gäller den av regeringen nyligen tillsatta kommitté som skall
            belysa det inre arbetet i det offentliga skolväsendet. Kommittén
            skall överväga på vilket sätt skolan kan ta till vara det faktum
            att vårt samhälle är mångkulturellt och använda detta som en resurs
            i sitt arbete. Allt detta är bra och nödvändigt.
          </note>
          <note n="1543b834">
            Till detta kommer att regeringen i den proposition som vi nu
            behandlar föreslår att svenska som andraspråk skall betraktas
            som ett eget ämne i alla skolformer.
          </note>
          <note n="4c4515c3">
            Bakgrunden är att trots alla insatser som hittills har gjorts
            finns det fortfarande många invandrarbarn med språkliga handikapp.
            Vi vet ju också från en rad undersökningar att det finns ett klart
            samband mellan studieresultat och språkfärdigheter.
          </note>
          <note n="957cf339">
            För oss socialdemokrater är det självklart och naturligt att
            se svenska som andraspråk som ett eget ämne. Det är inte samma
            sak att lära sig svenska när man har ett annat modersmål som grund
            som det är när man är uppväxt med det svenska språket. Att ge
            alla elever likvärdiga möjligheter att lära sig svenska är en
            viktig förutsättning.
          </note>
          <note n="1ce15049">
            Utskottet delar regeringens bedömning att ämnet bör få en egen
            kursplan, där man tydligt beskriver ämnets syfte, karaktär och
            struktur. Att ge dessa elever ännu ett alternativ för att ta sig
            igenom ämnet svenska är en viktig satsning för framtiden, och
            man skall komma ihåg att det inte handlar om att sänka kraven;
            man har samma mål, men vägen dit kan variera.
          </note>
          <note n="f126481f">
            Det känns egendomligt att konstatera att motståndet på den borgerliga
            sidan är så kompakt. De problem och de möjligheter som vi ser
            framför oss på det här området kräver insatser. Vi har inte råd
            att blunda och hoppas att svårigheterna skall försvinna.
          </note>
          <note n="0d2904c4">
            Detta är heller ingenting som socialdemokraterna ensamma har
            hittat på, som man kanske skulle kunna tro när man lyssnade på
            Beatrice Ask. Läroplanskommittén föreslog ju just detta, och dessutom
            fanns en stark remissopinion när frågan behandlades i samband
            med fastställandet av nya läroplaner.
          </note>
          <note n="36ab292b">
            Häromveckan fick jag också ett brev från lärarutbildare och forskare
            i svenska som andraspråk vid universiteten i Göteborg, Linköping,
            Lund, Stockholm, Umeå och Uppsala samt ett antal högskolor, där
            man skrev:
          </note>
          <note n="195ac594">
            "Det bästa sättet för elever med annat förstaspråk än svenska
            att uppnå tillräckliga svenskkunskaper för att kunna fungera i
            skolan och samhället på samma villkor som svenska elever, är att
            de erbjuds en undervisning i sitt andraspråk med utgångspunkt
            i deras egna inlärningsvillkor och studieförutsättningar. En grundförutsättning
            är att svenska som andraspråk har status som eget ämne, med kursplan
            och betyg och inte betraktas som ett stödämne."
          </note>
          <note n="caae6eaf">
            Det är just denna förutsättning som det socialdemokratiska förslaget
            nu ger, inte som ett tvång utan som ytterligare ett alternativ
            att ta sig fram till goda kunskaper i svenska och därmed också
            till bra förutsättningar i övriga ämnen.
          </note>
          <note n="e899dfeb">
            De borgerliga partierna konstaterar i sin reservation att språkfärdighetsnivån
            hos många barn och ungdomar i invandrartäta områden är oroväckande
            låg och tenderar att sjunka. Trots detta konstaterande orkar man
            inte samla ihop sig till en aktiv insats för att ge dem bättre
            förutsättningar utan konstaterar att det får ske inom de ramar
            som är beslutade.
          </note>
          <note n="f5105817">
            Dessutom konstaterar man att den undervisning som ges av lärarna
            i svenska som andraspråk är av central betydelse. Men man bekymrar
            sig inte om att de beslut som fattades i dessa frågor under den
            förra valperioden, och som man nu slår vakt om, bidrar till att
            lärarkandidater i svenska som andraspråk känner osäkerhet och
            vill övergå till utbildning i något annat ämne, som faktiskt finns
            kvar i skolan. Detta äventyrar självfallet på sikt undervisningen
            på det område som man säger sig vilja slå vakt om.
          </note>
          <note n="301826fc">
            Det känns extra egendomligt att den borgerliga sidan - samtidigt
            som man avslår kravet på eget ämne och kursplan - föreslår att
            Skolverket skall få i uppdrag att utarbeta kursplaner för svenska
            som tillvalsämne och för den nationella kursen i svenska. Det
            som är elände och fördärv i det ena fallet blir en nödvändighet
            i nästa!
          </note>
          <note n="e1a99799">
            Riksdagen gör klokt i att följa utskottets förslag i denna fråga.
          </note>
          <note n="27f3398c">
            Herr talman! I detta betänkande föreslås också att benämningarna
            yrkesförberedande och studieförberedande inte längre skall användas.
            Detta är ju närmast en självklar konsekvens av besluten om den
            reformerade gymnasieskolan. Alla program i gymnasieskolan av i
            dag innehåller både yrkesförberedande och studieföreberedande
            inslag.
          </note>
          <note n="e2af0f53">
            Att det är så är ju ett uttryck för att skolan skall förbereda
            för vidare studier, arbetsliv och ett aktivt medborgarskap. Dessutom
            kan det specialutformade programmet innehålla kombinationer av
            hela gymnasieutbudet. Alla nationella program och det specialutformade
            programmet ger ju allmän behörighet.
          </note>
          <note n="6712b7aa">
            Mot detta har Moderaterna och Folkpartiet reserverat sig utan
            att egentligen ha något annat argument än att elever riskerar
            att välja fel om dessa benämningar, som redan är överspelade och
            förlegade, inte finns kvar.
          </note>
          <note n="6d701d71">
            Det blir nog med denna fråga som med reformeringen av gymnasieskolan,
            dvs. att Moderaterna och
          </note>
          <note n="c5bdc04f">
            Folkpartiet motsätter sig besluten men i efterhand kommer att
            konstatera att förslaget var ganska klokt.
          </note>
          <note n="0699bbd4">
            Regeringen konstaterar också i den proposition som vi nu behandlar
            att man vill avskaffa rätten för elever i gymnasiskolan att under
            studietiden höja ett redan godkänt betyg. Rätten skall finnas
            kvar för elever som har slutfört sin gymnasieutbildning.
          </note>
          <note n="2d23ad87">
            Bakgrunden till detta är den kursutformade gymnasiskolan, där
            ämnena är indelade i kurser och där betyg sätts på varje kurs.
            Mot denna begränsning i rätten att komplettera reserverar sig
            ett antal partier.
          </note>
          <note n="e4e8c56a">
            Utskottsmajoriteten delar regeringens bedömning att det är riktigt
            att begränsa rätten. Möjligheten att pröva för högre betyg hur
            många gånger som helst har sina nackdelar, och att under studietiden
            kunna höja ett redan godkänt betyg på en lägre nivå riskerar att
            urholka betygssystemet, precis som Margitta Edgren redovisade.
          </note>
          <note n="fc76fe63">
            Jag kan också konstatera att motionerna från samtliga partier
            som tillhör reservanternas skara innehåller krav på olika typer
            av regleringar. Det sägs t.ex. att det är befogat att skärpa reglerna
            för att undvika de nackdelar som upprepade prövningar under terminstid
            kan ge upphov till, att man bara skall gå läsa upp ett betyg under
            ferietid, att en övre gräns för prövningar kan tillämpas, att
            det inte är självklart att en elev efter genomgången fortsättningskurs
            skall få pröva för högre betyg i en grundkurs på lägre nivå osv.
          </note>
          <note n="b8e798fe">
            Utskottet menar att det förslag som regeringen har lagt fram
            är väl avvägt.
          </note>
          <note n="39085633">
            Regeringen redovisar också att man överväger att begränsa rätten
            för skolhuvudmännen att ta ut avgifter för prövning. Rätt till
            avgiftsfri prövning finns för de elever som inte nått kursplanemålet
            efter nionde skolåret och för dem som inte blivit godkända på
            en kurs i gymnasieskolan. Regeringen överväger därutöver att göra
            möjligheterna att delta i prövning mer jämlika, bl.a. genom att
            maximera avgiftens storlek.
          </note>
          <note n="3d858952">
            Vänsterpartiet har, vilket framgått av Britt-Marie
          </note>
          <note n="c24c2d8e">
            Danestig-Olofssons inlägg, önskemål om att gå ett steg längre
            och helt slopa rätten att ta ut avgift för prövning.
          </note>
          <note n="767ca41e">
            Utskottsmajoriteten ställer sig bakom regeringsförslaget, bl.a.
            med bakgrund av att det faktiskt innebär kostnader för huvudmännen
            att anordna prövningar.
          </note>
          <note n="60a87e05">
            Herr talman! Med anledning av det anförda ber jag att få yrka
            bifall till utbildningsutskottets hemställan i dess helhet och
            avslag på samtliga reservationer.
          </note>
          <note n="b69809a5">
            Anf. 198 BEATRICE ASK (m) replik
          </note>
          <note n="18c5d851">
            Herr talman! Med tanke på den korta tid som återstår skall jag
            inte kommentera den synpunkt som
          </note>
          <note n="ea12e093">
            Jan Björkman framförde vad gällde termerna yrkesförberedande
            och studieförberedande. Däremot vill jag säga att vår uppfattning
            bygger på övertygelsen om att det är viktigt att framhålla värdet
            av gedigen yrkesutbildning.
          </note>
          <note n="0fd7cf46">
            Men den viktiga frågan i kväll är emellertid språkfrågan. Först
            vill jag vända mig emot att alla som är för regeringens förslag
            hela tiden talar om barn. Vi talar om ett förslag som handlar
            om ungdomar, i en del fall myndiga medborgare, på tröskeln till
            vuxenlivet. Förslaget innebär att vissa av dessa ungdomar skall
            läsa svenska som andraspråk, dvs. att de inte skall läsa den kurs
            som finns för övriga elever i det ordinarie programmet.
          </note>
          <note n="1241954a">
            Jag skulle vilja fråga Jan Björkman om socialdemokraterna i och
            med detta har lämnat tanken på en gemensam kärna för alla i den
            svenska gymnasieskolan? Varför anser socialdemokraterna inte längre
            att det är angeläget att arbeta för en allmän, likvärdig skola
            för alla i hela landet? När man segregerar ämnet svenska tar man
            själva huvudämnet och delar upp det på två nivåer, och jag tror
            att det är fel.
          </note>
          <note n="2fecfe5f">
            Anf. 199 JAN BJÖRKMAN (s) replik
          </note>
          <note n="773239ee">
            Herr talman! Man kan undra vad det är som är så hemskt i det
            som regeringen föreslår och som Beatrice Ask oroar sig för. Jo,
            det är att svenska 2 skall vara ett eget ämne och att det skall
            finnas en kursplan. Det skall alltså finnas två vägar att lära
            sig svenska, och på de två vägarna skall man ta hänsyn till de
            skilda förutsättningar som eleverna har. Det är viktigt att poängtera
            att det inte rör sig om två olika nivåer, utan att det rör sig
            om två olika sätt att ta sig till samma mål.
          </note>
          <note n="9155fb16">
            Man skall komma ihåg att det här är ett erbjudande, ytterligare
            ett alternativ - ett utslag av den valfrihet som Beatrice Ask
            åtminstone till och från brukar bekänna sig till. Det är inte
            ett tvång att välja, men det är ytterligare ett alternativ.
          </note>
          <note n="53f35b7f">
            Jag gläder mig åt att Beatrice Ask oroar sig över tendenser till
            segregation i skolan. Tyvärr kände jag inte alltid genomslag för
            den oron i de propositioner som kom från Utbildningsdepartementet
            under den förra mandatperioden, när Beatrice Ask hade ansvaret
            för förslagen från det hållet. Men det är bra att den insikten
            har växt och att hon nu är stark och tydlig -
          </note>
          <note n="b61368b1">
            gärna det, även om den insikten är senkommen.
          </note>
          <note n="7e2cf802">
            För mig ligger risken för segregation inte i detta faktum att
            det finns två olika möjligheter att lära sig svenska i gymnasieskolan.
            Risken för segregation uppstår om man inte får tillräckligt bra
            baskunskaper med sig ut i det samhälle där man skall fungera,
            där man skall verka och där man skall söka jobb. Det är en viktig
            likvärdighetsfråga att man får de förutsättningarna att lära sig
            svenska på ett bra sätt.
          </note>
          <note n="0c5a9bf1">
            Anf. 200 BEATRICE ASK (m) replik
          </note>
          <note n="e57d3e7b">
            Herr talman! Menar Jan Björkman att invandrarelever kommer att
            lära sig svenska bättre om de inte skall gå i samma klass och
            läsa samma kurser på gymnasiet i ämnet som svenska kamrater?
          </note>
          <note n="f4568c36">
            Sedan säger Jan Björkman att ämnet svenska 2 på gymnasiet är
            ytterligare ett alternativ och inte så mycket att förfära sig
            över. Nej, det är möjligt, men jag vill påpeka att skolministern
            har uttalat att hon hoppas att många invandrarungdomar skall välja
            att läsa svenska som andraspråk i stället för ämnet svenska, som
            är det ordinarie ämnet, eller har varit det hittills. Men svara
            gärna på den fråga som jag ställde inledningsvis!
          </note>
          <note n="91259d93">
            Anf. 201 JAN BJÖRKMAN (s) replik
          </note>
          <note n="a778221d">
            Herr talman! Jag återkommer gärna till detta att det inte är
            segregation när man lär sig svenska på två olika sätt i gymnasieskolan
            eller i någon annan skolform. Det är inte segregation ens om man
            råkar sitta i olika klassrum när man lär sig ämnet svenska. Men
            det blir segregation om vi inte tillåter eleverna att få med sig
            tillräckliga språkkunskaper. Det är det som är utgångspunkten
            för det här förslaget.
          </note>
          <note n="0a71a22d">
            Dessutom skall vi komma ihåg att det inte är så att eleverna
            kommer att vara åtskilda under gymnasietiden. Det handlar om ett
            ämne, nämligen ämnet svenska, där man genom möjligheten med egen
            kursplan kan skaffa sig en annan väg till bra svenskkunskaper
            och som också ger förutsättningar inte bara för att vistas i samma
            lokaler utan också för integration, för samtal och för diskussion
            med kompisar när man genomgår de andra ämnena som gymnasieskolan
            innehåller.
          </note>
          <note n="c74dca3a">
            Därför är det konstigt att vi inte kan vara överens om att acceptera
            att det finns två vägar, eller t.o.m.
          </note>
          <note n="cebeb9f8">
            flera, att ta sig fram till bra språkkunskaper och som kan ge
            bra förutsättningar för att klara gymnasiestudierna. Det är viktigt
            att komma ihåg att det inte handlar om att sänka nivån. Det handlar
            om att använda olika metoder för att ta sig fram till målet, nämligen
            bra svenskkunskaper. Dessutom är det viktigt att själva det faktum
            att vi har en kursplan ger underlag för lärarrekrytering på sikt,
            som är en viktig grund för att vi skall kunna ge en bra undervisning
            i svenska som andraspråk.
          </note>
          <note n="0d63c005">
            Anf. 202 MARGITTA EDGREN (fp) replik
          </note>
          <note n="50fd3905">
            Herr talman! Får jag börja med det som Jan
          </note>
          <note n="4d136c41">
            Björkman pådyvlade Folkpartiet när det gäller begreppen studieförberedande
            kontra yrkesförberedande. Jan Björkman menade att vi hade använt
            beteckningen "väljer fel". Det har vi inte gjort i vår motion.
          </note>
          <note n="84d1d7ea">
            Däremot anser vi att det här att man försöker tricksa mer är
            en kosmetisk fråga, även om det i sig döljer en värdering som
            går ut på att nedvärdera de yrkesförberedande utbildningarna.
            Det är vår utgångspunkt.
          </note>
          <note n="a5aef7d6">
            Frågan om svenska 2 är oerhört viktig. Om det nu är så att Jan
            Björkman har rätt när han säger att en kursplan för svenska som
            andraspråk underlättar rekryteringen av de lärarna, är det ju
            en viktig sak att sätta in i det här sammanhanget.
          </note>
          <note n="525ab258">
            Vad jag vill utgå från är att vi nu har gått ifrån regelstyrning
            och gått över till ett resultat/mål-styrt skolväsende. Förändringen
            när man nu för in svenska som andraspråk igen innebär att man
            faller undan för dem som aldrig har velat lämna regelstyrningen.
            Det innebär att vi minskar pressen på primärkommunerna och på
            skolan att alla elever skall föras till samma nivå.
          </note>
          <note n="5601b588">
            Jan Björkman säger att de skall nå samma nivå på olika vägar,
            men det är precis det som det har handlat om hela tiden. Om målet
            är detsamma - det vill vi ju - är det inte en riksdagsfråga vilken
            metod, metodik och pedagogik man använder. Det var det som den
            förra regeringen sade, och det är det som vi håller fast vid.
          </note>
          <note n="e8ca4937">
            Jag skulle vilja avsluta, herr talman, med att citera vad utbildningsutskottet
            och riksdagen var överens om 1989/90 i UbU3, men jag får återkomma
            till det.
          </note>
          <note n="daa35bbc">
            Anf. 203 JAN BJÖRKMAN (s) replik
          </note>
          <note n="6c81a98b">
            Herr talman! Jag konstaterar med en viss förväntan att jag får
            vänta på att få veta vad vi var överens om 1989/90.
          </note>
          <note n="d55c0326">
            Däremot skall jag konstatera att jag inte tror mig ha pådyvlat
            varken Margitta Edgren eller Folkpartiet någonting - det vore
            mig fjärran. Jag har tagit mig friheten att läsa ur den reservation,
            nr 3, som i varje fall Conny Sandholm från Folkpartiet står bakom.
            Där står det: "Det finns enligt utskottets mening en ökad risk
            för att elever väljer fel i förhållande till sina önskemål vad
            gäller vidare studier - - -."
          </note>
          <note n="455378fb">
            Jag läste direkt ur reservationen, men jag visste inte att Folkpartiet
            hade ändrat sig på den punkten.
          </note>
          <note n="2325caff">
            Jag ber om ursäkt för det.
          </note>
          <note n="d56e49e8">
            När det gäller den andra frågan, om svenska 2, är det oerhört
            angeläget att konstatera att det har betydelse hur vi hanterar
            den här undervisningen. Man skulle kunna säga att det är två viktiga
            krav som har funnits med i debatten sedan 70-talet. Det ena är
            att svenska som andraspråk skall ha en egen kursplan och vara
            ett eget ämne. Det andra är att det skall finnas med i lärarutbildningen
            för att man skall kunna skaffa kompetens den vägen.
          </note>
          <note n="b30000ff">
            Vi löste problemet med lärarutbildningen 1985.
          </note>
          <note n="6672bee9">
            När det gäller egen kursplan trodde väl många att vi
          </note>
          <note n="6f3cc1bb">
            1993 var framme vid att lösa det problemet också och ge dem andra
            förutsättningar, nämligen en egen kursplan. Läroplanskommittén
            presenterade sitt förslag.
          </note>
          <note n="3d5d41f9">
            Jag visste inte att Läroplanskommittén stod för gammaldags regelstyrning,
            till skillnad från dem som var moderna och kämpade för målstyrning.
            Jag trodde att
          </note>
          <note n="e2667bb5">
            Läroplanskommittén, med den kompetens som fanns i den gruppen,
            var något slags auktoritet på det här området. Jag hoppades att
            förslaget skulle kunna ha en viss inverkan på oss politiker när
            vi fattar besluten och att vi skulle dra lärdom av de synpunkter
            som kom den vägen.
          </note>
          <note n="ee059b79">
            Anf. 204 MARGITTA EDGREN (fp) replik
          </note>
          <note n="1a14a38d">
            Herr talman! Jag skall be att för Jan Björkman få läsa upp vad
            vi i utskottet och riksdagen var överens om 1989/90:
          </note>
          <note n="e6566286">
            "Enligt vad utskottet erfar är bristande kunskaper i svenska
            hos de studerande ett stort problem inom vissa utbildningar i
            högskolan. Utskottet anser att villkoren för allmän behörighet
            inte bör knytas till svenska som andraspråk. Målet måste vara
            att allmän behörighet har samma innebörd för studerande med invandrarbakgrund
            som den har för övriga högskolestuderande."
          </note>
          <note n="4f355d43">
            Vi folkpartister står fast vid den bedömningen och anser inte
            att denna proposition gynnar elever med invandrarbakgrund i ett
            kunskapsintensivt arbetsliv.
          </note>
          <note n="76191bf0">
            Socialdemokraterna står inte fast vid den bedömningen i sitt
            förslag, utan de gör tydligen en annan bedömning.
          </note>
          <note n="23796a1b">
            Anf. 205 JAN BJÖRKMAN (s) replik
          </note>
          <note n="d37a3772">
            Herr talman! Om det hade varit så att vi från socialdemokratisk
            sida eller från utskottsmajoritetens sida hade sagt att det är
            två olika nivåer, två olika målsättningar eller att vi sätter
            ribban olika högt, hade jag kunnat förstå innebörden av det citat
            som Margitta
          </note>
          <note n="91b8abe8">
            Edgren läste upp. Men det är inte fallet. Vi slår ju tydligt
            fast att samma krav kommer att gälla. Vi har samma mål, men vi
            kommer att traska olika vägar för att ta oss dit.
          </note>
          <note n="6e25eb9d">
            Jag vill koppla detta till det Margitta Edgren sade om högskolan
            i sitt huvudanförande. Jag uppfattade
          </note>
          <note n="1aecd123">
            Margitta Edgrens kommentar så, att hon sade att väldigt många
            elever på högskolan hade bristande språkkunskaper och svårigheter.
            Å andra sidan argumenterade Margitta Edgren i samma anförande
            mot egen kursplan i svenska 2 på gymnasieskolan, eftersom eleverna
            hade med sig kunskaper från grundskolan som gjorde att det inte
            behövdes. För mig går det inte ihop, i varje fall inte samma kväll
            och i samma debatt.
          </note>
          <note n="c74e40f2">
            Anf. 206 Statsrådet YLVA
          </note>
          <note n="9d44d977">
            JOHANSSON (s)
          </note>
          <note n="02f1dc02">
            Herr talman! Goda språkkunskaper är A och O om man skall klara
            sig i samhället, både när det gäller att få ett arbete och när
            det gäller att klara av ett arbete, vilket ställer allt större
            krav på individen och individens utveckling. Det är en nödvändighet
            för att man skall bli antagen till vidare studier och för att
            man skall klara de vidare studierna på den abstraktionsnivå och
            med de komplicerade begrepp som man blir tvungen att tillägna
            sig för att kunna tillgodogöra sig vidare studier. Det är nödvändigt
            för att man skall kunna agera aktivt för att ta till vara sina
            egna rättigheter i vår demokrati och för att man skall kunna delta
            i vårt gemensamma samhällsbygge. Det räcker inte att man har språkkunskaper
            så att man klarar sig i mer begränsad omfattning - man måste kunna
            uppfylla alla dessa krav.
          </note>
          <note n="8757a0f3">
            Vi vet i dag att det i vårt land finns barn och ungdomar - och
            förvisso också vuxna - som saknar de kunskaper i svenska språket
            som faktiskt krävs. Det är för mig som skolminister en djupt oroande
            situation.
          </note>
          <note n="5e2d264f">
            Jag träffar ungdomar - de är inte så många men de finns - som
            talar mycket bruten svenska. De saknar en väsentlig del av ordförrådet
            och väsentliga begrepp.
          </note>
          <note n="026df817">
            De kan berätta att de är födda och uppvuxna i Sverige, och de
            har ändå inte haft möjlighet att skaffa sig tillräckligt goda
            kunskaper i svenska språket. De ungdomarna går en mycket besvärlig
            framtid till mötes. Vi måste göra allt vad vi kan för att underlätta
            deras situation och för att allt färre skall hamna i den situationen.
          </note>
          <note n="d1d7f8f1">
            Om man har ett annat modersmål än svenska kommer man att få arbeta
            hårdare än om man är född in i svenska språket, eftersom man måste
            tillägna sig två språk. Dels måste man utveckla sitt eget hemspråk,
            sitt modersmål, dels måste man tillägna sig det nya språket, andraspråket,
            svenskan, som är nyckeln till det svenska samhället. Kraven måste
            ställas så högt - annars kommer man inte att klara sig i det svenska
            samhället.
          </note>
          <note n="158d812e">
            De allra flesta barn och ungdomar med invandrarbakgrund har dock
            goda kunskaper i svenska språket.
          </note>
          <note n="1daa4202">
            Det är också viktigt att komma ihåg i den här debatten. De som
            har goda kunskaper i svenska språket besitter också någonting
            mer: De har kunskaper i ett eget modersmål, och de har andra kunskaper
            som berikar det svenska samhället; de har andra kunskaper än den
            som "bara" har kunskaper i svenska. Men det är bristerna som är
            oroande, och det är bristerna som vi här talar om.
          </note>
          <note n="8e76dd83">
            Det är de brister som vi ändå kan konstatera som är anledningen
            till att regeringen har lagt fram förslag om att ämnet svenska
            som andraspråk också i fortsättningen skall finnas som eget ämne
            i grundskolan och i gymnasieskolan. Vi vet att det inte räcker
            med åtgärder i skolan för att komma till rätta med de problem
            med bristande språkfärdighet och språkkunskap som finns för vissa
            grupper av barn och ungdomar med invandrarbakgrund. Det behövs
            åtgärder i hela samhället, och det behövs omfattande åtgärder
            dels mot segregationen, dels mot effekter av segregationen. Inte
            minst är det viktigt att lösa problemen med arbetslösheten.
          </note>
          <note n="2b8d0732">
            Sedan 1982 finns ämnet svenska som andraspråk som ett eget ämne
            i grundskolan. När riksdagen i morgon har fattat sitt beslut om
            att återinföra ämnet svenska som andraspråk kommer ämnet att vara
            kvar också i höst och inte att försvinna som det annars skulle
            ha gjort.
          </note>
          <note n="ab11b9d8">
            Sedan 1990 finns ämnet svenska som andraspråk i gymnasieskolan
            och den kommunala vuxenutbildningen. Det ämnet har nu börjat avvecklas
            efter de beslut som fattades på initiativ av fyrpartiregeringen.
          </note>
          <note n="1f473d06">
            Med det beslut som riksdagen kommer att fatta i morgon kommer
            den avvecklingen att upphöra.
          </note>
          <note n="de66dd0e">
            Varför behövs då ett särskilt ämne, svenska som andraspråk? Det
            är inte, som har framförts här i debatten, t.ex. av Beatrice Ask,
            fråga om en annan nivå på svenskkunskaper. Låt oss sudda ut den
            missuppfattningen om ämnet svenska som andraspråk. Har man den
            uppfattningen kommer man garanterat att hamna väldigt konstigt
            i debatten. Det handlar inte om en A-
          </note>
          <note n="7d7fc255">
            och en B-nivå. Det handlar inte om allmän och särskild kurs.
            Det handlar om olika ämnen. Det ena är modersmålssvenska, och
            det andra är svenska som ett andra språk när man redan har ett
            annat modersmål än svenska.
          </note>
          <note n="3046ea92">
            Vi vet att invandrarelever lär sig det allra mesta av sina svenskkunskaper
            utanför svensklektionerna. Det sker på andra lektioner i skolan,
            där svenskan är det språk som man använder, det sker på rasterna,
            det sker på fritiden, det sker i samtal med vuxna och jämnåriga.
            Där sker den viktigaste utvecklingen av kunskaperna i svenska
            språket. Men då är det också viktigt att vi använder de relativt
            få timmar som finns avsatta i timplanen för undervisning i svenska,
            så att den verkligen blir så effektiv som möjligt i den språkinlärning
            som man är inne i.
          </note>
          <note n="0bf77e1e">
            En samlad opinion av språkforskare hävdar att det bästa sättet
            att göra det är att utgå från just det faktum att man lär sig
            ett andra språk. Därför bör svenska som andraspråk vara ett eget
            ämne. Det är så man får det bästa resultatet och de mest gedigna
            kunskaperna i svenska språket
          </note>
          <note n="65bf01c3">
            Det var också den slutsats som Läroplanskommittén kom fram till,
            det var den slutsats som Kommunförbundet kom fram till i sitt
            remissvar, och det var den slutsats som Lärarnas Riksförbundet,
            Lärarförbundet, Statens invandrarverk, ja, en stor majoritet av
            alla remissinstanser, kom fram till.
          </note>
          <note n="2b882fca">
            Anledningen till att man behöver ett eget ämne borde vi kanske
            inte behöva upprepa här. Det borde vara självklart att det är
            en annan sak att fortsätta att utveckla sitt eget modersmål när
            man redan har mycket gratis - man har en grammatik, fastän man
            inte är medveten om den, och man har ett stort ordförråd som man
            har insupit från barnsben. Man behöver då i stället få en möjlighet
            att pröva sitt språk och jämföra det med andra språk. Det sker
            i kursplanen i svenska som modersmål, t.ex. genom att man gör
            jämförelser med danska språket, med norska språket och med fornnordiskan.
          </note>
          <note n="2355f690">
            Den som lär sig svenska som ett andraspråk har redan ett annat
            språk att jämföra med. Där undervisar man mera kontrastivt, genom
            att jämföra de olika språken. Där har man ett annat grundspråk
            att jämföra med, och undervisningen blir annorlunda. Målsättningen
            är att man skall nå kunskaper som är lika goda, som håller lika
            hög kvalitet. Men det sker på olika sätt, och det sker genom att
            ämnena har olika karaktär.
          </note>
          <note n="656d62df">
            Låt oss komma ihåg, Margitta Edgren, att de nya kursplanerna
            inte bara talar om vad målsättningen är, vad kravnivåerna är för
            att man skall bli godkänd i ämnet. Kursplanerna talar också om
            vilken ämnets karaktär är och vilket dess väsen är. Där skiljer
            sig svenska som andraspråk från svenska som modersmål.
          </note>
          <note n="a56618d1">
            När riksdagen under förra mandatperioden fattade beslut om att
            avskaffa ämnet svenska som andraspråk som eget ämne ledde det
            omedelbart till en dramatisk minskning av antalet sökande till
            lärarutbildningen i svenska som andraspråk. Självklart kommer
            få ungdomar eller vuxna att gå in i en lärarutbildning för ett
            ämne som inte längre finns i grundskola, gymnasieskola eller vuxenutbildning.
          </note>
          <note n="5a5df5d0">
            Sedan kan man säga, som Margitta Edgren gör -
          </note>
          <note n="cb5f5f5a">
            säkert med en viss övertygelse - att det är viktigt och värdefullt
            med den särskilda lärarutbildning som krävs för att man på ett
            bra sätt skall kunna undervisa i svenska som andraspråk. Men det
            blir ingenting värt om man inte samtidigt har ett ämne som grund
            för den lärarutbildningen.
          </note>
          <note n="22ccbf4d">
            Det handlar inte bara om att invandrarelever skall få särskilt
            stöd i svenska språket. Särskilt stöd i svenskundervisningen behöver
            t.ex. svenska lågpresterande elever, som det brukar heta, elever
            med läsoch skrivsvårigheter; där behövs ett särskilt extra stöd
            i modersmålssvenska. Men den som har ett annat modersmål är inte
            i första hand hjälpt av sådant extrastöd utan behöver bli bemött
            utifrån sin särskilda inlärningssituation.
          </note>
          <note n="40f8d479">
            Regeringen arbetar nu med förslagen till de nya kursplanerna.
            Kursplanerna kommer att utformas på ett sådant att betyget godkänt
            i ämnet svenska som andra språk i grundskolan skall hålla en sådan
            kvalitet att det är likvärdigt med betyget godkänt i svenska som
            modersmål och därmed rimligen kan ligga till grund för behörighet
            vid antagningen till nationella program i gymnasieskolan. Det
            är också meningen att kursplanen i B-kursen i svenska som andra
            språk skall hålla en sådan nivå att man med godkänt i B-kursen
            i svenska som andra språk skall kunna gå vidare till C-
          </note>
          <note n="0157f5e6">
            kursen i modersmålssvenska och därmed också skaffa sig den allmänna
            behörigheten för högre studier.
          </note>
          <note n="2f4fa7bd">
            Jag vill till sist säga att jag ställer mig frågande till vad
            det är som egentligen har skapat den upprörda tonen i debatten
            om svenska som andra språk. Jag vill inte tro att det finns någon
            i den här kammaren som inte är ärlig i sin vilja att stärka kunskaperna
            i svenska hos samtliga barn och ungdomar i vårt land, men jag
            kan inte frigöra mig från misstanken att det ändå finns ett drag
            av intolerans i fråga om det faktum att vårt samhälle är mångkulturellt
            och att det kräver en mångfald också i sättet att skaffa sig de
            kunskaper i svenska språket som behövs för att klara sig i samhället.
            Jag vill ställa frågan: Måste man vara svensk, eller räcker det
            att man har goda kunskaper i svenska språket?
          </note>
          <note n="4f2621a9">
            Anf. 207 ANDREAS CARLGREN (c)
          </note>
          <note n="81958112">
            replik
          </note>
          <note n="137951f1">
            Herr talman! Jag vet att Centern och Socialdemokraterna inte
            brukar ha svårt att hitta varandra när det gäller att betona och
            stå för hur viktigt det är med sammanhållningen i den svenska
            skolan. Det är självklart att elever med olika bakgrund så långt
            det över huvud taget går skall ha lika goda möjligheter i skolan.
            Just därför vänder vi oss emot det här förslaget. För att det
            mångkulturella samhället inte också skall bli det splittrade samhället
            och det segregerade samhället är det mycket viktigt att vi sköter
            den här frågan rätt. Samma kursplan hindrar ju inte att man söker
            sig fram på olika vägar. Det nya sättet att arbeta fram kursplanerna
            är just att ge så stor frihet när det gäller metoder och pedagogiska
            former så att det skall vara möjligt att söka sig fram på olika
            vägar.
          </note>
          <note n="e098b438">
            Det som står i regeringens proposition är ju att svenska som
            andra språk också skall ha ett eget mål.
          </note>
          <note n="e0b7e672">
            Det står uttryckligen. Jag påstår att det ni nu säger, att ämnena
            skulle ha samma mål, är en efterhandskonstruktion. Vad ni säger
            i propositionen är att ämnena skall ha samma status, och det är
            ju tyvärr något som regeringen inte kan kontrollera. Utskottet
            vill inte ens bedöma om det går att låta ämnet svenska 2 ligga
            till grund för allmän behörighet. Nog måste väl det vara ett tecken
            på att man inser problemen?
          </note>
          <note n="e8555dc1">
            Om man har goda kunskaper skall man självfallet ha ett bevis
            för det, och detta bevis skall vara av samma värde oavsett om
            man är svensk eller invandrare.
          </note>
          <note n="712122fe">
            Anf. 208 Statsrådet YLVA
          </note>
          <note n="9d44d977">
            JOHANSSON (s)
          </note>
          <note n="6e9caac9">
            Herr talman! Ett eget ämne utformas självfallet inte i relation
            till ett annat ämne utan utifrån sin egen karaktär, sin egen målsättning.
          </note>
          <note n="d5d8ee49">
            Som vi klart har redovisat är kraven i samhället på goda kunskaper
            i svenska språket så höga att vi inte har råd att ställa kraven
            för lågt för elever med ett annat modersmål än svenska. Tyvärr
            måste den som kommer till Sverige och har ett annat modersmål
            än svenska arbeta hårdare, men det är nödvändigt för att man skall
            klara sig i det svenska samhället. Målsättningen i kursplanen
            för svenska som andra språk skall vara att man skall nå en kvalitativ
            nivå som är lika hög som den man når i sitt första språk. Vägen
            dit och sättet att definiera den kvalitativa nivån kommer ändå
            att skilja sig något åt.
          </note>
          <note n="e37cebeb">
            Jag tycker inte att det är förvånande att utskottsmajoriteten
            inte har kunnat ta ställning till hur denna kvalitativa nivå skall
            ligga till grund för allmän behörighet. Man bör ju rimligen se
            förslaget till kursplaner innan man kan ställning till detta.
            Jag har nu sett det förslag till kursplaner som Skolverket har
            lämnat, eftersom regeringen just nu bereder frågan och inom kort
            avser att ta ställning och fatta beslut i frågan om kursplaner.
            När dessa kursplaner är färdiga kan vi alla debattera och diskutera
            ifall detta är en rimlig kravnivå och ifall det är rimligt att
            den skall ligga till grund för vidare studier. Det är min övertygelse
            att många kommer att se att kravnivån är tillräckligt hög för
            att ligga till grund för vidare studier.
          </note>
          <note n="667c91f6">
            Anf. 209 ANDREAS CARLGREN (c)
          </note>
          <note n="81958112">
            replik
          </note>
          <note n="2dce057c">
            Herr talman! Jag tror självfallet att Ylva Johansson vill nå
            målet att minska segregationen. Vad jag menar är bara att regeringen,
            Ylva Johansson och utskottsmajoriteten i det här fallet har valt
            fel väg. Jag tycker också att Ylva Johansson bekräftar det i sitt
            inlägg, eftersom det framgår att man kan ta sig till samma kvalitativa
            mål på olika vägar även med samma kursplan. Det är just det vi
            hävdar.
          </note>
          <note n="ebba2608">
            Till sist: Gör en gång tankeexperimentet att vi skulle välja
            den här metoden på andra områden. Ta t.ex. de många elever som
            är dyslektiker, en grupp som jag själv har arbetat med som lärare.
            Skall vi också för dem ha en egen kursplan? Det är självklart
            att den här vägen är ett sätt att bryta upp sammanhållningen i
            skolan i stället för motsatsen.
          </note>
          <note n="e1adbda9">
            Anf. 210 Statsrådet YLVA
          </note>
          <note n="9d44d977">
            JOHANSSON (s)
          </note>
          <note n="b4a01403">
            Herr talman! Den enda skillnaden mellan svenska som andra språk
            och svenska som modersmål är inte en pedagogisk fråga om hur man
            lägger upp undervisningen i klassrummet. Det är också en fråga
            om vilken karaktär ämnet har, och det är en fråga om vilken utbildning
            den lärare har som skall undervisa i ämnet. Detta återspeglas
            i kursplanerna. Kursplanerna utgörs inte enbart av de kravnivåer
            som skall gälla utan också av andra beskrivningar av ämnet.
          </note>
          <note n="ac4775f6">
            Det är inte så att vi inför något nytt ämne eller att vi delar
            upp elever i olika klasser eller i olika grupper.
          </note>
          <note n="1c08602f">
            Vi erbjuder också i fortsättningen särskild undervisning i ämnet
            svenska som andra språk. Det är också så att vi i förslaget lutar
            oss mot en samlad expertis på området.
          </note>
          <note n="1c808240">
            Anf. 211 BEATRICE ASK (m) replik
          </note>
          <note n="6e640161">
            Herr talman! Jag delar Andreas Carlgrens uppfattning att skolministerns
            påpekande om de höga mål som skall gälla i kursplanen för svenska
            2 är en efterhandskonstruktion. I den meningen har debatten varit
            mycket viktig och betydelsefull.
          </note>
          <note n="687d503e">
            Jag skulle dock vilja fråga skolministern om hon fortfarande
            hoppas att också de elever som har goda svenskkunskaper men invandrarbakgrund
            skall läsa svenska 2 i stället för ämnet svenska.
          </note>
          <note n="872bf4a1">
            Vi fick också i debatten lära oss att det inte handlar om två
            nivåer, även om propositionstexten faktiskt antyder det, och detta
            är väl i så fall ett viktigt konstaterande. I stället handlar
            det om helt olika ämnen.
          </note>
          <note n="d6dda0a4">
            Konsekvensen av detta, skolministern, är att Socialdemokraterna
            numera inte anser att alla elever skall ha ämnet svenska som obligatoriskt
            ämne i gymnasieskolan. Jag tycker inte att det är märkligt om
            många ifrågasätter den slutsats som Socialdemokraterna i så fall
            har dragit.
          </note>
          <note n="ad6daf05">
            Jag har också i den här debatten upptäckt det som är det verkliga
            skälet till Socialdemokraternas arbete här, och det är att man
            är bekymrad över möjligheten att rekrytera lärare som utbildar
            sig i svenska 2 och möjligheten att hitta tjänster för dem. Jag
            respekterar att man kan ha den synpunkten, men jag tror likväl
            att detta har lett tanken helt fel i den här propositionen.
          </note>
          <note n="78803b8e">
            Anf. 212 Statsrådet YLVA
          </note>
          <note n="9d44d977">
            JOHANSSON (s)
          </note>
          <note n="915a414b">
            Herr talman! Det är litet märkligt att höra hur Beatrice Ask
            söker efter orsaker till regeringens förslag.
          </note>
          <note n="ef0c133b">
            Vi har en mycket god grund för vårt förslag, samma grund som
            Beatrice Ask hade när hon en gång avvisade förslaget. Men Läroplanskommitténs
            samlade remissopinion och en samlad expertis på språkforskningsområdet
            stödjer regeringens förslag. Jag tycker inte att det är någon
            helt dålig grund att stå på.
          </note>
          <note n="45d88c6f">
            Jag vill också dementera att det skulle vara något slags efterhandskonstruktion
            att kraven i ämnet svenska som andraspråk skulle vara likvärdiga
            i kvalitet med dem som vi ställer i ämnet svenska som första språk.
            Jag sade här i kammaren för snart två månader sedan i ett frågesvar
            till just Beatrice Ask:
          </note>
          <note n="3ed1c0c7">
            "Det är min uppfattning att kursplanerna i svenska som andraspråk
            bör utformas så krävande att godkänt betyg i svenska som andraspråk
            från gymnasieskolan eller den gymnasiala vuxenutbildningen skall
            kunna ge allmän behörighet till högskolestudier."
          </note>
          <note n="bcd7232f">
            Jag vill också på Beatrice Asks fråga svara att jag fortfarande
            har den uppfattningen att jag hoppas att elever som har ett annat
            modersmål än svenska kommer att välja att läsa ämnet svenska som
            andraspråk.
          </note>
          <note n="818bdceb">
            Jag är oerhört oroad över tendenser till att man försöker släta
            över grundläggande brister i svenska språket som kan uppenbaras
            senare, kanske när man redan är antagen till högre studier. Då
            har man inte den språkliga grund som krävs för att man skall kunna
            tillgodogöra sig komplicerade resonemang och abstrakta begrepp.
          </note>
          <note n="aaf0a0bf">
            Jag är oroad över att man försöker dölja de bristerna och inte
            i stället går in för att åtgärda dem. Därför har vi ett särskilt
            ämne som är till just för att bygga den goda grund i svenska språket
            som alla behöver och som behöver byggas på ett särskilt sätt för
            den elev som inte har svenska som modersmål.
          </note>
          <note n="0b991960">
            Anf. 213 BEATRICE ASK (m) replik
          </note>
          <note n="3f20197d">
            Herr talman! Jag skulle vilja ta upp den fråga som
          </note>
          <note n="cb720616">
            Ylva Johansson ställde litet tidigare, om man måste vara svensk
            eller om det räcker med att tala svenska.
          </note>
          <note n="4c943e4c">
            De ungdomar som vi diskuterar i den här debatten talar i många
            fall dålig svenska, men de är svenskar.
          </note>
          <note n="8ed2b510">
            De är födda och uppvuxna här. Det får aldrig vara så att definitionen
            på att vara svensk är att man talar svenska. Det får inte ens
            vara så att man måste vara svensk, dvs. medborgare i vårt land,
            för att ha samma rättigheter och möjligheter i den svenska skolan.
          </note>
          <note n="d8b8c16d">
            Jag tror att det är oerhört centralt för politiker att ha klart
            för sig att det viktigaste vi kan göra för att alla skall platsa
            och få likvärdiga förutsättningar är att slå vakt om och stärka
            ämnet svenska i skolan och att arbeta med svenska språket.
          </note>
          <note n="61843e15">
            När man vill rekommendera många av de ungdomar som det gäller
            att läsa svenska som andraspråk handlar det ju om att man vill
            att de skall göra det bara därför att de har föräldrar som kommer
            från något annat land. Det är enligt min mening ett felaktigt
            synsätt. Jag är rädd för att många ungdomar som mycket väl skulle
            kunna vara självklara i den vanliga undervisningen kommer att
            lockas att läsa en alternativkurs eller, som skolministern säger,
            ett alternativt ämne och därmed inte kommer att få möjligheter
            som är desamma som eller likvärdiga med kamraternas, och det bekymrar
            mig djupt.
          </note>
          <note n="8932e222">
            Anf. 214 Statsrådet YLVA
          </note>
          <note n="9d44d977">
            JOHANSSON (s)
          </note>
          <note n="9d35dd5a">
            Herr talman! Beatrice Ask kan inte frigöra sig från tanken att
            det är en kvalitetsskillnad mellan modersmålssvenska och svenska
            som andraspråk, att det skulle handla om en A-kurs och en B-kurs.
            Men det är inte det som det är fråga om.
          </note>
          <note n="28d633fe">
            Jag kan dock förstå att Beatrice Ask lever i den föreställningen.
            Det är den enda tänkbara förklaringen till det hårdnackade motstånd
            hon tidigare som skolminister visade och nu som riksdagsledamot
            visar mot förslaget om att återinföra svenska som andraspråk.
          </note>
          <note n="a749bea9">
            Låt mig en gång till säga: Det handlar inte om en
          </note>
          <note n="fc10b175">
            A-kurs och en B-kurs. Det handlar inte om ett ordinarie ämne
            och någon stödkurs. Det handlar om två till sin karaktär olika
            ämnen, som bör ha lika värde i skolan och som bör resultera i
            likvärdig kvalitet i kunskaperna i svenska.
          </note>
          <note n="093796b5">
            Man lär sig ämnen på olika sätt. Det handlar inte bara om vilken
            pedagogik som används i klassrummet utan också om de grundläggande
            resonemangen kring hur kunskaper växer och utvecklas - om man
            har svenska som modersmål, fortsätter att utveckla det och jämföra
            sina kunskaper i svenska med kunskaper i andra språk, eller om
            man har en grund i ett annat modersmål och lär sig ett nytt språk,
            svenska, varvid man prövar de skillnader och likheter som man
            finner mellan sitt tidigare modersmål och det nya språket.
          </note>
          <note n="cc1664c2">
            Anf. 215 MARGITTA EDGREN (fp) replik
          </note>
          <note n="48126f53">
            Herr talman! De ungdomar som Ylva Johansson har träffat och som
            talar dålig svenska, trots att de är födda här, har också jag
            träffat. Tror statsrådet verkligen att de ungdomarna blir hjälpta
            av en egen kursplan och av att svenska som andraspråk införs som
            kärnämne på gymnasiet? Tror Ylva Johansson att det är en lösning
            på detta jättelika problem? Är det inte alldeles för sent? Är
            det inte att i efterhand kasta in jästen i ugnen?
          </note>
          <note n="7120c51a">
            Om det är det problemet som vi tillsammans skall lösa - och det
            tror jag faktiskt att vi vill, eftersom vi alla är utbildningspolitiker
            och ofta är ute på skolor och pratar med många ungdomar - skall
            vi då inte gå en annan väg så att vi kan hitta former för att
            barn som inte har svenska som modersmål redan i dagisåldern, och
            kanske ännu tidigare, får systematisk och metodisk träning i att
            lära sig ett annat språk? Här är det alltså fråga om fel väg.
          </note>
          <note n="13851e4f">
            I den andra frågan, och där håller jag med Andreas Carlgren,
            har jag uppfattningen att man under tiden mellan propositionsskrivandet
            och debatten här i dag har ändrat sig om detta med eget mål. Det
            står ju i propositionen att elever i gymnasieskolan och komvux
            med betyg både i svenska som andraspråk och i vanlig svenska skall
            få tillgodoräkna sig båda betygen. Då är det ännu mera ologiskt
            att här i dag säga att det är samma mål. Någonting har hänt på
            vägen.
          </note>
          <note n="e667331f">
            Anf. 216 Statsrådet YLVA
          </note>
          <note n="9d44d977">
            JOHANSSON (s)
          </note>
          <note n="576c9e1a">
            Herr talman! Självklart tror inte jag att det beslut som riksdagen
            fattar förhoppningsvis i morgon bitti om att svenska som andra
            språk skall vara kvar i skolan löser de på vissa håll mycket stora
            problemen med bristande kunskaper i svenska språket. Det sade
            jag också i mitt huvudanförande.
          </note>
          <note n="81091a23">
            Vi vet att vi inte klarar av de problemen enbart inom skolans
            ram. Vi vet att det krävs åtgärder också i samhället i stort.
            Det handlar om att viktiga nycklar är att motverka bostadssegregationen
            och arbetslösheten.
          </note>
          <note n="2cd454f9">
            Det handlar också om att komma till insikt om behovet och vikten
            av goda kunskaper i svenska. Den insikten är omfattande och betydande
            hos väldigt stora grupper av invandrare eller personer med invandrarbakgrund,
            men den är inte lika stor överallt.
          </note>
          <note n="4c3f81d3">
            Det är viktigt att vi betonar behovet av goda kunskaper i svenska
            och att vi skapar förutsättningar för att man skall kunna skaffa
            sig de här kunskaperna.
          </note>
          <note n="28c4d3d4">
            Där kan vi ändå göra något genom att behålla ämnet svenska som
            andraspråk i skolan med de särskilda möjligheter som det erbjuder.
            Men jag tror inte att vi löser alla problem. Jag tror definitivt
            inte att man skall vänta med svenskinlärning tills barnen/ungdomarna
            kommer till grundskolan eller gymnasieskolan. Självklart måste
            detta vara centralt hela tiden.
          </note>
          <note n="2a904b78">
            Vi måste också ha en beredskap t.ex. för ungdomar som kommer
            till Sverige och som redan har nått tonåren.
          </note>
          <note n="7c869dca">
            Anf. 217 MARGITTA EDGREN (fp) replik
          </note>
          <note n="2d856245">
            Herr talman! Trots tredje vice talmannens avböjande huvudskakningar
            vill jag avslutningsvis säga att detta icke på något sätt får
            ge ett intryck av att vi härmed vill minska det ansvar som grundskolan
            har för att alla ungdomar förs fram till ett godkänt betyg i svenska.
          </note>
          <note n="afd1ad55">
            Anf. 218 JUAN FONSECA (s)
          </note>
          <note n="70eba3e9">
            Herr talman! Jag skall ta upp en mycket viktig fråga som behandlas
            i betänkandet, nämligen svenska som andraspråk för elever med
            invandrarbakgrund.
          </note>
          <note n="e7b4a24a">
            Herr talman! Låt mig understryka att jag i huvudsak delar uppfattningen
            i utskottets betänkande och i regeringens proposition.
          </note>
          <note n="a71ab92d">
            Däremot är jag särskilt orolig på en punkt. Målsättningarna för
            ämnet svenska som andraspråk definieras på ett suddigt och intetsägande
            sätt. Enligt utskottets betänkande kan det bli givet att svenska
            som andraspråk för elver med invandrarbakgrund utvecklas till
            en andra klassens språkundervisning för andraklassens medborgare.
            Detta är verkligen inte andemeningen i utskottets betänkande.
          </note>
          <note n="8978f01b">
            För att inte riskera att ämnet blir ett andraklassens alternativ
            till den "riktiga" svenskan är det nödvändigt att likställa dess
            mål med svenska som förstaspråk.
          </note>
          <note n="e3eae994">
            Det är samma språkkompetens som skall åstadkommas genom två olika
            pedagogiska metoder. Något annat kan inte vara acceptabelt.
          </note>
          <note n="75d14e85">
            För att undvika alla risker för särbehandling av elever som läst
            svenska som andraspråk borde inga skillnader göras mellan ämnena
            vad gäller slutbetyget.
          </note>
          <note n="07ad468a">
            Detta är särskilt viktigt när dessa unga människor skall söka
            arbete. Att till en arbetsgivare lämna betyg som visar att man
            har läst svenska som andraspråk kan innebära att denne reagerar
            negativt, dvs. arbetsgivaren kan tro att personen i fråga inte
            har tillräckliga kunskaper i det svenska språket. Detsamma gäller
            även vid ansökan till högre utbildning på universitetsnivå.
          </note>
          <note n="75686fdf">
            Herr talman! Jag vill också understryka att utskottets betänkande
            och regeringens proposition innehåller mycket positiva inslag
            av valfrihet och förståelse för elevernas olika behov och kunskapsnivå.
            Det gör däremot inte den borgerliga reservationen. Moderaterna
            fortsätter konsekvent att bedriva en assimileringspolitik gentemot
            invandrargrupper. Den borgerliga reservationen präglas av moderaternas
            blindhet inför de särskilda problem som drabbar den del av befolkningen
            som har invandrarrötter.
          </note>
          <note n="8df72d01">
            För att uppnå samma resultat - i det här fallet samma språkkompetens
            - fordras olika metoder och differentierade insatser. Att erkänna
            att medborgarna har olika förutsättningar är grunden för en politik
            som syftar till att skapa likvärdiga möjligheter inför livet.
          </note>
          <note n="4f82f852">
            Denna blindhet inför den mångfald av faktiska situationer som
            i dag präglar Sverige är förvånande med tanke på att det är fråga
            om partier som ofta säger sig vilja utveckla ett mer pluralistiskt
            samhälle.
          </note>
          <note n="ba036c39">
            När det verkligen gäller försvinner valfriheten och tanken på
            pluralismen. Det enda som återstår är ett primitivt "lika för
            alla", oavsett hur olika människorna egentligen är. Det är som
            någon har sagt: Somliga biter sig själva i svansen.
          </note>
          <note n="623b929f">
            Herr talman! Trots min kritiska synpunkt på utskottets betänkande
            och regeringens proposition, som jag hoppas att ministern lyssnar
            på, yrkar jag bifall till utskottets hemställan. Den ger utrymme
            för valfrihet och mångfald, och innehåller insikt om att det finns
            olika behov och olika nivåer av kunskaper, också bland elever
            med invandrarbakgrund.
          </note>
          <note n="635eac5e">
            Överläggningen var härmed avslutad.
          </note>
          <note n="00f1b745">
            (Beslut skulle fattas den 8 juni.)
          </note>
          <note n="a5845378">
            19 § Förslag om ytterligare anslag på tilläggsbudget till statsbudgeten
            för budgetåret
          </note>
          <note n="0b666ba5">
            1994/95
          </note>
          <note n="55dfa0c8">
            Föredrogs
          </note>
          <note n="dbe5af1e">
            Jordbruksutskottets betänkande 1994/95:JoU20
          </note>
          <note n="db404506">
            Förslag om ytterligare anslag på tilläggsbudget till statsbudgeten
            för budgetåret 1994/95
          </note>
          <note n="d725748e">
            (prop. 1994/95:125 delvis)
          </note>
          <note n="b299e103">
            Tredje vice talmannen konstaterade att ingen talare var anmäld.
          </note>
          <note n="00f1b745">
            (Beslut skulle fattas den 8 juni.)
          </note>
          <note n="623cb003">
            20 § Bordläggning
          </note>
          <note n="51cb333c">
            Anmäldes och bordlades
          </note>
          <note n="edb00627">
            Konstitutionsutskottets betänkande
          </note>
          <note n="1881d09d">
            1994/95:KU42 Anpassning av ersättningsreglerna
          </note>
          <note n="95f1842d">
            Lagutskottets betänkande
          </note>
          <note n="b04f35f9">
            1994/95:LU31 Konkursgäldenären
          </note>
          <note n="ed1583eb">
            Justitieutskottets betänkande
          </note>
          <note n="a1538106">
            1994/95:JuU25 Åtgärder mot den ekonomiska brottsligheten
          </note>
          <note n="1a9bb7a5">
            Trafikutskottets betänkanden
          </note>
          <note n="e02a40ff">
            1994/95:TU27 Ändringar i fartygssäkerhetslagen
          </note>
          <note n="1ff9161d">
            1994/95:TU28 Partsställningen i mål enligt yrkestrafiklagen
          </note>
          <note n="a7f41acb">
            Försvarsutskottets betänkande
          </note>
          <note n="d50d792c">
            1994/95:FöU7 Vissa forskningsresurser till
          </note>
          <note n="671ca3ff">
            Militärhögskolan
          </note>
          <note n="65c812f7">
            Jordbruksutskottets betänkanden
          </note>
          <note n="fdca90fd">
            1994/95:JoU21 Vissa ändringar i miljölagstiftningen till följd
            av EU-medlemskapet
          </note>
          <note n="e8cb5e9f">
            21 § Beslut om fortsatt ärendebehandling
          </note>
          <note n="91749c6c">
            På förslag av tredje vice talmannen medgav kammaren att ärendebehandlingen
            skulle fortsättas vid morgondagens arbetsplenum.
          </note>
          <note n="1f98bb55">
            22 § Kammaren åtskildes kl. 23.14.
          </note>
          <note n="73c871cd"/>
          <note n="f5bade2e">
            Förhandlingarna leddes av tredje vice talmannen från sammanträdets
            början t.o.m. 7 § anf. 33 (delvis), av förste vice talmannen därefter
            t.o.m. voteringen kl.
          </note>
          <note n="432d7764">
            12.46, av andre vice talmannen därefte t.o.m. voteringen kl.
          </note>
          <note n="b5b18f31">
            15.01, av tredje vice talmannen därefter t.o.m. 16 § anf. 127
          </note>
          <note n="e23c402f">
            (delvis), av förste vice talmannen därefter t.o.m. ajourneringen
            kl. 17.57, av andre vice talmannen därefter t.o.m. 17 § anf. 180
          </note>
          <note n="88dc2b4b">
            och av tredje vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
