<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 1994</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 1994</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199495--104</head>
          <docDate when="1994">1994</docDate>
        </div>
      </front>
      <body>
        <div>
          <note n="a43f3307">
            Det justerade protokollet beräknas utkomma om 3 veckor
          </note>
          <note n="9b8f2a3a">
            ---------------------------------------------------------------------
          </note>
          <note n="1beb0411">
            1 § Ledighet
          </note>
          <note n="cec8e60c">
            Förste vice talmannen meddelade att Barbro Johansson (mp) ansökt
            om sjukledighet under tiden fr.o.m. den 15 maj t.o.m. den 18 juni.
          </note>
          <note n="1528251f">
            Kammaren biföll denna ansökan.
          </note>
          <note n="d21ae5dd">
            Förste vice talmannen meddelade att Bertil Borglund (mp) skulle
            inträda som ersättare för Barbro
          </note>
          <note n="309c3b99">
            Johansson.
          </note>
          <note n="7c614eed">
            2 § Meddelande om muntliga frågor till regeringen
          </note>
          <note n="33aeaed9">
            Förste vice talmannen meddelade att vid frågestunden torsdagen
            den 18 maj kl. 14.30 skull följande statsråd närvara:
          </note>
          <note n="258e10d2">
            justitieminister Laila Freivalds, socialminister
          </note>
          <note n="71a56357">
            Ingela Thalén, utbildningsminister Carl Tham, jordbruksminister
            Margareta Winberg och statsrådet Leif
          </note>
          <note n="2a93400e">
            Blomberg.
          </note>
          <note n="20000cf3">
            Justitieministern skulle besvara såväl allmänpolitiska frågor
            som frågor inom sitt eget ansvarsområde inom regeringen. Frågorna
            till övriga statsråd förutsattes beröra deras ansvarsområden inom
            regeringen.
          </note>
          <note n="7a6383a0">
            3 § Meddelande om svar på interpellationer
          </note>
          <note n="adc24531">
            Till kammaren hade inkommit följande skrivelse:
          </note>
          <note n="3436337e">
            Interpellationerna 1994/95:119, 124, 128, 143, 145
          </note>
          <note n="1c4a30b8">
            och 148
          </note>
          <note n="ad8fabd7">
            Till riksdagen
          </note>
          <note n="ffd55d40">
            Beträffande interpellationerna 1994/95:119 av
          </note>
          <note n="e9d817d2">
            Ragnhild Pohanka om omvänt baggböleri,
          </note>
          <note n="333e932b">
            1994/95:124 av Maggi Mikaelsson om mjölkkvoter och arrendatorer,
            1994/95:128 av Gudrun Lindvall om ejderjakt, 1994/95:143 av Siv
            Holma om erkännande av tornedalingarnas minoritetsstatus, 1994/95:145
            av
          </note>
          <note n="8a76a198">
            Gudrun Lindvall om omställda åkrar och 1994/95:148
          </note>
          <note n="c9a8ccf7">
            av Gudrun Lindvall om jakt på skarv får jag meddela att jag inte
            kan besvara dessa inom föreskrivna fyra veckor. Skälet härtill
            är utlandsresor.
          </note>
          <note n="72dd75ca">
            Jag kommer att besvara interpellationerna den 9
          </note>
          <note n="02acaca4">
            juni 1995.
          </note>
          <note n="ce2a295e">
            Stockholm den 9 maj 1995
          </note>
          <note n="3c5040e9">
            Margareta Winberg
          </note>
          <note n="0bd78e6f">
            4 § Svar på interpellation 1994/95:93 om Sverige och klimatkonventionen
          </note>
          <note n="9a6d047b">
            Anf. 1 Miljöminister ANNA LINDH (s)
          </note>
          <note n="4143d71c">
            Herr talman! Gudrun Schyman har frågat mig om regeringen har
            för avsikt att göra någon miljökonsekvensbedömning av ytterligare
            medel till vägar i årets budget, vilka initiativ regeringen planerar
            att vidta för att Sverige skall uppfylla klimatkonventionen och
            vad som är regeringens bedömning av behovet av kraftiga skärpningar
            av åtagandet om koldioxidutsläppen.
          </note>
          <note n="c298367e">
            Riksdagen fattade i juni 1993 beslut om inriktning av investeringar
            i trafikens infrastruktur. Den nuvarande trafikpolitiken bygger
            huvudsakligen på detta beslut.
          </note>
          <note n="207d069d">
            Till inriktningsbeslutet tog Vägverket och Banverket fram underlagsmaterial
            som beskrev olika inriktningsalternativ. I underlagsmaterialet
            ingick miljökonsekvensbeskrivning av alternativen, och även utsläppen
            av koldioxid beräknades. De uppskattade att koldioxidutsläppen
            skulle öka med någon procent på det statliga vägnätet till följd
            av väginvesteringarna.
          </note>
          <note n="156b9eda">
            Vägverket upprättade efter riksdagens beslut en nationell väghållningsplan
            som regeringen, efter vissa ändringar, godkände 1994. Väghållningsplanen
            innehöll också den en miljökonsekvensbeskrivning. När det gäller
            anslagen till vägar beslutar riksdagen om treåriga planeringsramar
            i det årliga budgetarbetet.
          </note>
          <note n="8fcd1514">
            Förslaget i årets kompletteringsproposition för nästa budgetår
            innebär en minskning med ca 230 miljoner jämfört med planeringsramen
            från 1993/94 och med
          </note>
          <note n="5d8cd679">
            150 miljoner räknat på hela 18-månadersperioden jämfört med tidigare
            förslag i budgetpropositionen.
          </note>
          <note n="261e7142">
            Det går inte att minska anslaget ytterligare utan att det får
            konsekvenser på pågående och redan upphandlade vägbyggnadsprojekt.
            I princip innebär nivån att nya vägbyggnadsprojekt inte kommer
            att startas under budgetåret. Jag har i denna fråga samrått med
            kommunikationsministern.
          </note>
          <note n="a7c1e6d7">
            Den svenska klimatpolitiken lägger vikt vid kostnadseffektivitet.
            Sverige är exempelvis ett av de få länder som infört en skatt
            på fossila bränslen i förhållande till koldioxidutsläppen. Ett
            annat exempel på kostnadseffektiva åtgärder är det program för
            energieffektivisering och ökad användning av förnybara energikällor
            som NUTEK bedriver i Baltikum.
          </note>
          <note n="14b1a695">
            Riksdagen har lagt fast att utsläppen av koldioxid från fossila
            källor - i enlighet med klimatkonventionen - bör stabiliseras
            år 2000 på 1990 års nivå, för att därefter minska. Eftersom Sverige
            endast marginellt kan påverka de globala utsläppen skall Sverige
            vara pådrivande i det internationella arbetet med att begränsa
            utsläppen av växthusgaser.
          </note>
          <note n="e766bd5b">
            Utsläppen av koldioxid i Sverige har mellan åren
          </note>
          <note n="47685428">
            1970 och 1990 minskat med ca 40 %. De åtgärder som vidtagits
            därefter kommer att leda till en minskning av koldioxidutsläppen
            år 2000 med ca 10 miljoner ton, eller med 16 % i förhållande till
            en situation utan ytterligare åtgärder. Trots dessa insatser beräknas
            utsläppen år 2000 överstiga 1990 års nivå. 1990 års utsläppsnivåer
            anges som faktiska utsläpp av koldioxid vilka inte justerats för
            variationer i temperatur och nederbörd. Om man skulle göra justeringar
            motsvarande ett normalt klimatår, skulle dock utsläppen 1990
          </note>
          <note n="581d3cec">
            hamna på samma nivå som beräknats för år 2000, dvs.
          </note>
          <note n="19e4c9f1">
            ca 64 miljoner ton.
          </note>
          <note n="6ab408c9">
            Sedan dessa beräkningar gjordes har vissa åtgärder införts eller
            föreslagits av regeringen som kommer att begränsa utsläppen ytterligare.
            Avdrag för resor med bil till och från arbetet godtas för kostnader
            som överskrider 6 000 kr per år fr.o.m. 1995 års taxering. Nyligen
            har regeringen i propositionen om finansiering av medlemskapet
            i Europeiska unionen föreslagit höjd koldioxid- och energibeskattning
            för alla användare.
          </note>
          <note n="ea43e3ce">
            Flera utredningar och kommittéer arbetar nu med frågor som har
            direkt betydelse för klimatarbetet.
          </note>
          <note n="d980bedf">
            Trafik- och klimatkommittén arbetar med förslag till åtgärder
            som begränsar trafikens utsläpp av växthusgaser. Kommittén kommer
            att lägga fram sitt slutbetänkande den 15 juni 1995. Den framtida
            energipolitiken och därmed sammanhängande klimatfrågor utreds
            av Energikommissionen. Kommissionen skall redovisa sina slutsatser
            den 1 december 1995.
          </note>
          <note n="cd38db5f">
            Naturvårdsverket och Klimatdelegationen har regeringens uppdrag
            att analysera vissa frågor i samband med utvecklingen av klimatkonventionen.
            Naturvårdsverket skall dessutom årligen följa utvecklingen inom
            klimatområdet och vid behov föreslå ytterligare åtgärder. Uppdragen
            skall slutredovisas den 1 september 1995.
          </note>
          <note n="4ad8f5dd">
            Regeringen kommer att överväga ytterligare åtgärder när pågående
            utredningar har avrapporterats.
          </note>
          <note n="7284e74a">
            När det gäller det långsiktiga behovet av utsläppsbegränsningar
            kommer den internationella klimatpanelens (IPCC:s) andra utvärderingsrapport
            att få stor betydelse för alla parter till klimatkonventionen.
            IPCC
          </note>
          <note n="5b7c6708">
            kommer bl.a. att försöka ge klimatkonventionens slutmål - att
            stabilisera atmosfärens koncentration av växthusgaser på ofarliga
            nivåer - operativ innebörd och även behandla tekniska och ekonomiska
            frågeställningar.
          </note>
          <note n="f8c8758a">
            Redan nu kan sägas att en stabilisering av koldioxidhalten i
            atmosfären förutsätter att de globala utsläppen av koldioxid så
            småningom väsentligt understiger dagens nivå. Samtidigt visar
            de flesta utsläppsbedömningar på ökande utsläpp för såväl industri-
            som utvecklingsländer. Kraftfulla åtgärder måste sättas in för
            att bryta denna trend.
          </note>
          <note n="c3dac8b0">
            Vid klimatkonventionens första partsmöte i Berlin enades man
            om att industriländernas nuvarande åtaganden inte är tillräckliga,
            och ett beslut fattades därför om fortsatta förhandlingar om ett
            protokoll. De nya förhandlingarna skall resultera i begränsningar
            och reduktioner av utsläppen av växthusgaser inom tidsramar som
            2005, 2010 och 2020. Förhandlingen skall ske i en sådan takt att
            man kan besluta om ett protokoll senast 1997.
          </note>
          <note n="8b0ddb62">
            Jag kan försäkra Gudrun Schyman att vi med kraft kommer att driva
            klimatarbetet framåt. Vilka nivåer som långsiktigt bör vara vägledande
            för de globala utsläppen kan inte preciseras förrän underlaget
            från
          </note>
          <note n="6ac14111">
            IPCC föreligger. Våra nationella bedömningar måste avvakta Energikommissionens
            arbete. Regeringen avser att, med utgångspunkt i kommissionens
            förslag, arbeta för en överenskommelse om den långsiktiga energipolitiken
            på bredast möjliga politiska grund.
          </note>
          <note n="1a089147">
            Anf. 2 GUDRUN SCHYMAN (v)
          </note>
          <note n="b25a4ac7">
            Herr talman! Jag skall be att få tacka för det här interpellationssvaret.
          </note>
          <note n="f5ae49b3">
            Jag måste säga att jag har litet svårt att förstå miljöministerns
            belåtenhet med vad som hittills har gjorts, dvs. just ingenting.
          </note>
          <note n="3e6f73cf">
            Jag måste säga att jag har mycket svårt att förstå miljöministerns
            belåtenhet med vad mötet i Berlin kom fram till. Jag läste det
            pressmeddelande som departementet gav ut och där man just talar
            om att det var glädjande resultat i Berlin.
          </note>
          <note n="48faf07c">
            Jag menar att det är väldigt otillfredsställande resultat, därför
            att det man säger är att det som hittills har gjorts inte är tillräckligt
            på något sätt. Dessutom vet man inte vad man skall göra i framtiden.
            Det man vet är att det hittills inte har gjorts tillräckligt,
            att det måste göras någonting i framtiden men att man inte kan
            visa på vad. Jag tycker att det är en mycket otillfredsställande
            situation.
          </note>
          <note n="8da1f671">
            Detsamma gäller regeringens politik och regeringens förhållningssätt
            till vad som behöver göras och vad som skulle kunna göras i Sverige.
            Det görs en mängd utredningar, och det är väl bra. Det här är
            dock inte frågor där det råder särskilt stor brist på kunskap.
          </note>
          <note n="af997bf6">
            Däremot är det brist på aktiva politiska beslut och åtgärder
            som styr utvecklingen i en viss riktning, nämligen att man skall
            få ned utsläppen.
          </note>
          <note n="ce04857e">
            Vi vet båda två att en stor bov i det här dramat är trafiken,
            och det är också den som det är lättast att göra något åt - om
            viljan finns. Att behöva hålla på och utreda och utreda och ha
            internationella konferenser för att kunna konstatera att om vi
            fortsätter som vi gör kommer det att gå åt skogen, tycker jag
            är uttryck för en mycket, mycket låg ambition.
          </note>
          <note n="af1c8204">
            En av de frågor jag har ställt handlar om miljökonsekvensbeskrivningar
            när det gäller en fortsatt utbyggnad av vägsystemet. Jag känner
            till att vi har begränsat det här, Anna Lindh. Det här är frågor
            som var uppe i höstas. I uppgörelsen mellan Vänsterpartiet och
            regeringen ingick i saneringspaketet att vi också skulle sanera
            utgifterna och inte satsa på nya vägprojekt. Det är jag alltså
            mycket väl medveten om.
          </note>
          <note n="c52b4898">
            Vad jag saknar förutom sifferexercisen är vad detta kommer att
            få för konsekvenser på utsläppsnivåerna. Jag ser vad det innebär
            i kronor och ören. Men vad blir konsekvensen för utsläppsnivåerna?
            Man påvisar att utsläppen kommer att öka, och det är det stora
            problemet.
          </note>
          <note n="d2a30b6f">
            En annan fråga jag har ställt gäller vilka initiativ som regeringen
            planerar att ta för att Sverige skall uppfylla klimatkonventionen.
            Vad jag och väldigt många andra efterlyser är en nationell plan
            för hur
          </note>
          <note n="0e04595b">
            Sverige skall minska sina egna utsläpp. Det är mycket bra att
            vi jobbar internationellt, och det skall vi göra.
          </note>
          <note n="07146af1">
            Men vi måste också göra något här hemma. Vi kan inte bara peka
            på hur det ser ut utanför vårt lands gränser. I alla dessa sammanhang
            behövs inte bara vackra ord och utfästelser utan också praktiska
            exempel att visa på i verkligheten. Med det goda exemplets makt
            skall vi gå före och visa vägen.
          </note>
          <note n="6fd8487b">
            Svaret på min fråga om vad man avser att göra för att uppfylla
            klimatkonventionen här hemma är: Ingenting, eller vi vet inte.
          </note>
          <note n="088b20d4">
            Min tredje fråga gäller bedömningen av behovet av en kraftig
            skärpning av åtagandena för att få ned utsläppen. Svaret på den
            frågan är nog: Ja, det behövs en kraftig skärpning. Det sägs dock
            inte ett ord, Anna
          </note>
          <note n="c67c42a1">
            Lindh, om vad som behöver göras. Det är detta jag efterlyser.
            Vad har regeringen för idéer om vad som behöver göras?
          </note>
          <note n="be4e54b2">
            Jag har tagit del av en rapport som lades fram i april inom OECD.
            En grupp har räknat på vad som behöver göras. Man har koncentrerat
            sig på trafiken och säger att drastiska höjningar av bensinpriset
            är nödvändiga för att angripa växthuseffekten. Nyckeln till en
            hållbar utveckling är en kraftig och stadigt ökande skatt på bilbränsle.
          </note>
          <note n="e439f29b">
            Detta är ett exempel. Gruppen har räknat ut att det behöver ske
            en höjning av bensinpriset med 7 % per år för att få ned utsläppen
            med 40 % fram till år 2010
          </note>
          <note n="67ed5859">
            eller 2015. Men det är ändå för litet, och det är vi överens
            om. Det här skulle innebära en drastisk höjning av bensinpriset.
            I Sverige skulle det bli fråga om
          </note>
          <note n="6d76ed74">
            30 kr litern. Det skulle nog vara chockerande för många.
          </note>
          <note n="2d28cfde">
            Man kan tänka sig åtgärder i kombination med satsningar på alternativa
            bränslen, kollektivtrafik osv.
          </note>
          <note n="d31875b6">
            Den här gruppen i OECD har kommit fram till att det behövs ett
            kraftfullt åtgärdspaket som också ger en klar signal till bilindustrin.
            Det här förslaget kommer inte precis från miljörörelsen. Det här
            är de rika industriländernas samarbetsorganisation som har blivit
            så insiktsfull.
          </note>
          <note n="63e57743">
            Jag undrar hur man har tagit till sig de här kunskaperna och
            förslagen i regeringen. Förslaget skulle innebära att bilindustrin
            fick klara signaler. De kommer naturligtvis att börja tillverka
            bränsleeffektiva bilar. Bilisterna kommer naturligtvis att byta
            till mindre och snålare bilar och spara på det sättet. Bilresorna
            kommer naturligtvis att bli färre och kortare.
          </note>
          <note n="7686091b">
            Det kommer naturligtvis också ske en ökad satsning på att få
            fram alternativa bränslen.
          </note>
          <note n="d615f990">
            Jag skulle vilja ställa en mycket konkret fråga. Jag har nämligen
            precis varit i Örnsköldsvik där man vill satsa på etanolframställning.
            Det är ett pilotprojekt som jag vet att miljöministern känner
            till. I Örnsköldsvik vill man mycket gärna veta varför det inte
            händer någonting. Jag tycker att det ligger inom ramen för just
            det här frågekomplexet.
          </note>
          <note n="ae5b7ff8">
            Anf. 3 LENNART BRUNANDER (c)
          </note>
          <note n="32433af3">
            Herr talman! Den fråga Gudrun Schyman har tagit upp med miljöministern
            är mycket viktig. Det kanske är en av de viktigare frågor vi har
            att klara av. Det gäller begränsningen av växthusgaser och framför
            allt koldioxid. Det finns naturligtvis inte särskilt många genvägar.
            Det gäller att begränsa användningen av fossila bränslen och att
            åstadkomma ett effektivare utnyttjande av de bränslen vi använder.
            Det gäller att byta till nya bränslen. Därför tycker jag att den
            fråga som Gudrun Schyman avslutningsvis ställde om etanoltillverkning
            är mycket viktig, och det vore mycket bra att få ett svar på den.
          </note>
          <note n="66a5fe29">
            Det vore också mycket bra om miljöminister Anna
          </note>
          <note n="4bebbacb">
            Lindh ville svara på vilka åtgärder regeringen planerar för att
            stimulera framtagandet av alternativa bränslen.
          </note>
          <note n="3e990229">
            Vi måste använda den metoden för att kunna minska utsläppen av
            koldioxid - det blir förvisso även utsläpp av alternativa bränslen
            - eller snarare mängden koldioxid i atmosfären. När de alternativa,
            biologiska bränslena växer fram förbrukas koldioxid, och därigenom
            ökar inte nivån i luften. Vilka åtgärder planerar regeringen och
            miljöministern i det avseendet?
          </note>
          <note n="d11d8c9d">
            Detsamma gäller för kollektivtrafiken. Att fler människor åker
            gemensamt och inte tar sina egna bilar är framför allt viktigt
            i de tätbefolkade områdena. Vilka åtgärder tänker regeringen vidta
            i det avseendet?
          </note>
          <note n="09a6aa9d">
            Man kan också diskutera hur många vägar vi skall bygga. Vårt
            land är stort med ganska långa avstånd.
          </note>
          <note n="f8ad0c76">
            Bilen är ganska viktig och nödvändig för människor på vissa håll
            i landet. Därför måste vi också i framtiden se till att vi har
            ett vägnät som är rimligt och tillräckligt bra för att kunna tillfredsställa
            både industrins behov och de människor som skall förflytta sig.
            Däremot kan man fundera över varför regeringen inte ifrågasätter
            och försöker ompröva de storskaliga satsningarna i infrastrukturen.
            Jag avser Öresundsbron, Dennispaketet och liknande projekt i andra
            städer. Dessa satsningar stimulerar biltrafik på ett sätt som
            inte är förenligt med de här intressena och med de krav som ställs
            i klimatkonventionen. Det vore mycket bra om Anna Lindh ville
            svara på de här frågorna och beskriva hur regeringen ser på dem.
          </note>
          <note n="aaaf70d3">
            Anf. 4 Miljöminister ANNA LINDH (s)
          </note>
          <note n="88c894f2">
            Herr talman! Jag börjar ändock med de internationella frågorna
            och Berlinkonferensen. Man kan alltid ställa oerhört stora förhoppningar
            till internationella konferenser. Om man skall ha en någorlunda
            realistisk utgångspunkt när det gäller vad Berlinkonferensen hade
            möjlighet att komma fram till, kan man konstatera att den gjorde
            vad den skulle. Konferensen bestämde nämligen att man skall ta
            fram ett nytt bindande avtal om begränsningar av utsläppen efter
            år
          </note>
          <note n="ceb56a3e">
            2000. Detta var syftet och det viktiga med Berlinkonferensen.
            Det lyckades den med.
          </note>
          <note n="b8cd851d">
            Bert Bolin, vårt internationellt erkända klimatforskare, försökte
            lugna några som tyckte att konferensen var misslyckad. Han sade
            att från hans utgångspunkt var det de i sak viktiga framstegen
            som gjorde att han kunde bedöma konferensen som lyckad. Han är
            nog den person som är mest initierad och bekymrad när det gäller
            klimatfrågorna.
          </note>
          <note n="c69b9403">
            Nationellt tycker jag faktiskt att vi har anledning till belåtenhet.
            Jag vågar säga att Sverige är det land, bland alla i-länder, som
            har kommit längst när det gäller minskningen av koldioxidutsläppen.
            Hade de andra länderna som deltog i Berlin kunnat visa att de
            har minskat koldioxidutsläppen med 40 % sedan år
          </note>
          <note n="f88bd995">
            1970 och hade de kunnat visa på samma låga utsläpp per capita
            som vi i dag har uppnått i Sverige, skulle vi inte ha haft ett
            särskilt stort problem att diskutera i
          </note>
          <note n="803b020c">
            Berlin.
          </note>
          <note n="f3298c07">
            Sverige är också ett av de länder som har kommit längst när det
            gäller beskattning av koldioxid och användning av ekonomiska styrmedel.
            För övrigt kan man konstatera att EU-kommissionen i förrgår beslutade
            att man skall verka för koldioxidbeskattning. Jag tycker tyvärr
            att det är för mycket prat och för litet handling. Man gör koldioxidskatten
            frivillig och inte obligatorisk. Jag kommer att fortsätta att
            kämpa för att koldioxidskatten i Europeiska unionen skall utgöras
            av en obligatorisk minimiavgift. På den punkten var jag inte nöjd
            med Energikommissionens besked.
          </note>
          <note n="3c9d98a7">
            Vi har faktiskt anledning att vara nöjda med vad vi har uppnått
            i Sverige.
          </note>
          <note n="59ec7425">
            Hur går vi då vidare? Ja, då måste vi faktiskt avvakta Energikommissionen
            och de utredningar som nu sitter och som levererar sina resultat
            under hösten för att få ett samlat åtgärdsprogram för hur vi skall
            gå vidare när det gäller koldioxidutsläppen. Men jag kan konstatera
            att vi redan gjort en del. Vi har t.ex. redan gjort ordentliga
            besparingar inom biltrafiken genom att inte satsa på nya vägbyggnadsprojekt.
            Vi har också, för att uppmuntra till kollektivresande, försvårat
            avdragen när det gäller bilkörningen till och från jobbet. Det
            innebär att det kommer att löna sig mer att låta bli att ta bilen
            till och från jobbet.
          </note>
          <note n="7fa06978">
            Vi kommer också att fortsätta arbetet med miljövänligare bränslen
            och miljöklassningen. Det är
          </note>
          <note n="0bcb6e5c">
            Lennart Brunanders tidigare partikamrat Kjell Mattsson som leder
            Miljöklassutredningen. Vi hoppas på ett bra resultat under hösten
            av utredningen. Där kommer vi att ha tittat på den framtida etanolbeskattningen.
          </note>
          <note n="f11b495c">
            Jag ser dock problem med etanol. När jag tillträdde trodde jag
            att motoralkoholerna skulle vara en lösning för en del av trafikproblemen,
            men det är de inte. Även om de är en lösning på just koldioxidproblemet
            är de inte en lösning på alla de andra utsläpp som trafiken orsakar.
            Där kan vi säga att etanolen och motoralkoholerna tyvärr inte
            är mycket bättre än den renaste bensinen och dieseln är. Därför
            är jag inte så säker på att man skall bygga fast sig i en mycket
            storskalig användning av motoralkoholer, utan det gäller att redan
            nu titta vidare, se vad som blir nästa steg, vad är det som ger
            ännu renare motorer än användningen av etanol och motoralkoholer.
            Det är frågor som vi får avgöra under hösten.
          </note>
          <note n="ba2f4be7">
            Anf. 5 GUDRUN SCHYMAN (v)
          </note>
          <note n="cf026e83">
            Herr talman! Man kan alltid diskutera vad man skall vara nöjd
            med i förhållande till. Om man kan konstatera att andra gör mindre,
            kan man känna sig nöjd med sig själv därför att man i alla fall
            gör någonting. Om man konstaterar att läget är allvarligt, sakfrågan
            är allvarlig, kan man inte vara nöjd förrän man ser att man är
            på väg mot en lösning och att utsläppsnivåerna pekar åt rätt håll,
            dvs. neråt. Det är i förhållande till den politiska sakfrågan,
            dvs. tillståndet i världen vad gäller utsläppsnivåer och växthuseffekter,
            som jag är missnöjd och många med mig inom både den nationella
            och den internationella miljörörelsen. Sedan är det att beklaga
            att det finns länder som är sämre och tar mindre allvarligt på
            det här än vad vi gör.
          </note>
          <note n="9f99a4d5">
            Jag tror att vi är överens om att Sverige tidigare haft en s.k.
            högre profil inom miljöpolitiken och också varit internationellt
            ansett som ett framgångsland i högre grad än i dag. Vi har tyvärr
            backat. Jag ser naturligtvis gärna att vi återtar en tätposition
            i miljöfrågorna över huvud taget och särskilt i dessa frågor.
          </note>
          <note n="669fcc97">
            Därför efterlyser jag en nationell plan för hur det skall gå
            till.
          </note>
          <note n="f73751cc">
            Nu säger Anna Lindh att det sitter utredningar i snart sett varenda
            fråga och att vi får avvakta. Det har jag en viss förståelse för.
            Har man tillsatt en utredning skall man också se vad den kommer
            fram till. Men jag tycker ändå att det borde finnas något av idéverksamhet
            och tankar omkring vad det är för förslag som skulle kunna komma
            fram. Det borde kunna komma tydliga besked om att vi inte tänker
            falla till föga för kortsiktiga andra intressen, utan nu är det
            miljöfrågorna som måste få styra utvecklingen, inte bilindustrin,
            bensintillverkarna eller betongindustrin. Det måste få konsekvenser
            för planeringen av motorvägar,
          </note>
          <note n="cd5c5d2c">
            Dennisleder, Öresundsbron och liknande. Det måste få konsekvenser
            för skattesatserna på bensinen, för utvecklingen av alternativa
            bränslen. Även om de alternativa bränslena inte är perfekta kan
            vi ju se att de i avseende på just det här problemet med koldioxidutsläppen
            är bättre. Då får man använda dem i väntan på att man kommer fram
            till någonting bättre. Då är det olyckligt att sådana mycket konkreta
            projekt som det i Örnsköldsvik som jag talade om - jag vet att
            miljöministern känner till det - och som ju inte är storskaligt
            utan ett pilotprojekt har fastnat i någon malpåse. Jag begriper
            inte varför. Handling efterlyser jag.
          </note>
          <note n="6b52a25a">
            Anf. 6 LENNART BRUNANDER (c)
          </note>
          <note n="e441bc8e">
            Herr talman! Miljöministern säger att de alternativa bränslena
            inte är fullgoda heller. Det är de naturligtvis inte. Problemet
            på jorden är vi människor och vår verksamhet. Så fort vi rör oss
            förstör vi någonting.
          </note>
          <note n="4028b6c4">
            Vi producerar naturligtvis en del bra och lagar till en del saker.
            Men det viktiga är att vi gör rätt saker, så bra saker som möjligt.
          </note>
          <note n="af8e74a6">
            Miljöministern säger att vi kanske får någonting som är bättre
            och skall satsa på det. Då vill jag säga att det bästa inte får
            bli det godas fiende. Det blir ju så om man resonerar som miljöministern.
            Vi vet att de alternativa bränslena, biobränslena, har fördelar.
            Nu gäller det att hitta reningssystem för dem så att de också
            blir bättre när det gäller andra utsläpp. Det går att hantera
            det. Jag vet att bilindustrin inte är särskilt intresserad av
            dessa bränslen. Oljeindustrin är definitivt inte det, men det
            är inte de som skall styra utvecklingen i det här landet, utan
            det är ändå vi som är satta att göra det som skall göra det. Därför
            efterfrågar jag litet mera handfasta åtgärder på denna punkt.
          </note>
          <note n="c188a6c1">
            När det gäller vägbyggande säger miljöministern att man har skurit
            ner anslaget till vägbyggen och att det kommer att innebära mindre
            utsläpp. Men det är inte säkert, för det beror på var man sparar.
            Bygger man litet färre vägar i glesbygden kommer det att ha mycket
            marginell eller ingen betydelse. Men låter man bli att bygga de
            storskaliga projekten, som Öresundsbron som bevisligen kommer
            att generera mer trafik och med nödvändighet måste generera mer
            trafik om det över huvud taget skall vara ekonomiskt bärande,
            kommer utsläppen att minska. Spar pengarna där, då kommer det
            att ge effekt.
          </note>
          <note n="cc650884">
            Beträffande koldioxidskatten: Innebär den frihet som vi får från
            EU-kommissionen att regeringen kommer att föreslå höjd koldioxidbeskattning?
          </note>
          <note n="6b285f2b">
            Anf. 7 Miljöminister ANNA LINDH (s)
          </note>
          <note n="d514b016">
            Herr talman! Jag skall börja med den sista frågan.
          </note>
          <note n="84942182">
            Den frihet som EU ger medlemsländerna påverkar inte Sveriges
            förhållanden, för vi har redan utnyttjat vår frihet och infört
            en koldioxidskatt. Vi har nu en arbetsgrupp som tittar på möjligheterna
            att komma överens med EU-kommissionen om en höjning av koldioxidskatten
            för den svenska industrin samtidigt med en nedsättning för vissa
            företag. Den fråga som är viktig för oss och som jag drivit på
            de miljöministermöten som vi hittills haft - jag kommer att fortsätta
            att driva frågan - är att fler länder skall införa en koldioxidskatt
            och att den skall bli obligatorisk. Jag tycker att den frågan
            skall drivas med en gemensam svensk linje.
          </note>
          <note n="3d49e99b">
            Vi kan åter konstatera att det internationella läget totalt sett
            naturligtvis är bekymmersamt med oerhört många länder som inte
            alls uppfyller målen och över huvud taget inte uppnått några minskningar
            av koldioxidutsläppen under modern tid. Där måste vi fortsätta
            att inför nästa klimatprotokoll driva på när det gäller åtaganden,
            medel, skatter och styrsystem för att olika länder skall minska
            sina utsläpp.
          </note>
          <note n="6e9f8ad7">
            Vi har minskat våra utsläpp med 40 % i Sverige.
          </note>
          <note n="62fc5580">
            Vi har också den tuffaste beskattning som något land har. Det
            innebär att det naturligtvis blir litet svårare att ta ett nytt
            steg. Det första steget är lättast när man skall minska utsläppen.
            Det blir svårare när man vill gå vidare. Men vi är fast beslutna
            att vi skall gå vidare. Det kommer att få konsekvenser för energisystemen
            och trafiken. Vi skär ner i de nya motorvägsprojekten - detta
            som svar till Lennart Brunander - i årets budget. I stället premieras
            underhåll.
          </note>
          <note n="6f38da34">
            Vi kommer att få effekter när det gäller miljöklassning av bränslen.
            Men miljöklassningen är ett svårt problem. Vi skall hitta en lösning
            som är hållbar på både medellång och lång sikt. Därför vill jag
            fortfarande inte utlova några subventioner eller någon storskalig
            satsning på system som vi inte är hundraprocentigt säkra på. Pilotprojekt
            kan få stöd redan i dag. Däremot handlar det nu om att utforma
            ett långsiktigt system som gynnar den absolut mest miljövänliga
            trafiken.
          </note>
          <note n="a5c4c28d">
            Herr talman! Jag skulle vilja uppmana alla att ta bussen hit
            på morgnarna. Det innebär att vi gör vår lilla del för att minska
            koldioxidutsläppen.
          </note>
          <note n="35c78430">
            Anf. 8 GUDRUN SCHYMAN (v)
          </note>
          <note n="3448ced1">
            Herr talman! Det är en alldeles utmärkt idé att åka buss. Det
            brukar jag ofta göra. Just i dag är jag försenad, för att jag
            kommer från Arlanda. Jag var tvungen att åka flygplan, vilket
            man också måste göra ibland.
          </note>
          <note n="d05830ab">
            Men också där kan man göra någonting åt utsläppsnivåerna genom
            att ha mycket tuffare regler. Det är väldigt mycket som behöver
            göras, eller hur?
          </note>
          <note n="918908f6">
            Men vad jag ändå är oroad över är att miljöministern säger: Sverige
            har minskat miljöutsläppen. Vi har kommit långt och har minskat
            utsläppen med 40 %
          </note>
          <note n="23858c32">
            fram till år 1990.
          </note>
          <note n="76139bb3">
            Ja, men sedan då? Frågan är ju vad som händer sedan. Det är möjligt
            att dessa första steg är de lättaste att ta, eftersom vi lever
            i ett land som Sverige med en förhållandevis hög medvetenhet i
            dessa frågor och en stor acceptans hos många människor att göra
            något och bry sig. Vi har en aktiv miljörörelse i landet som har
            betytt oerhört mycket för att dessa frågor har lyfts fram och
            för den ökade insikten och medvetenheten. I
          </note>
          <note n="90221934">
            det avseendet har vi kommit långt.
          </note>
          <note n="9b015bc8">
            Men det är ju nu det blir svårt. Hur går vi vidare när vi samtidigt
            har en samhällsutveckling som gör att problemen på framför allt
            trafikområdet ökar? Det är krav på att de skall få öka - krav
            på stora tunga hopplösa infrastruktursatsningar som Dennisleden
            och
          </note>
          <note n="0be92bb8">
            Öresundsbron, vilka förutsätter att trafiken ökar. Vi vet ju
            att detta innebär en kollisionskurs mot vad vi egentligen skall
            göra för att skapa en hållbar utveckling. Det är nu det är svårt,
            och det är nu det krävs hårdare tag och tuffare beslut.
          </note>
          <note n="f5f90e44">
            Såvitt jag förstår av interpellationssvaret räknar man med att
            man, med de åtgärder som man har vidtagit eller som man tänker
            sig att vidta, kommer att minska utsläppen med 16 % fram till
            år 2010. Det är ju fullständigt otillräckligt. Det man har sagt
            i klimatkonventioner och annat är att det rör sig om mycket större
            minskningar, 60-70 % eller ända upp till 80 %.
          </note>
          <note n="2299fcbb">
            En reduktion av koldioxidutsläppen på 75-85 % är ju vad man har
            kommit fram till i vida internationella beräkningar. Då är de
            16 procenten väldigt litet. Det är att ha en låg ambition, om
            man samtidigt säger att vi är jättebra och att vi har kommit långt.
          </note>
          <note n="4b8aa274">
            Jag menar att det är nu som det börjar bli svårt,
          </note>
          <note n="8fe685b2">
            Anna Lindh, och det är nu man måste visa ett större politiskt
            mod och ta betydligt tuffare tag än tidigare.
          </note>
          <note n="6974646b">
            Det innebär ju rent konkret att man måste säga nej till storskaliga
            projekt som Dennisleden och Öresundsbron. Men det kräver också
            klara direktiv om att vi måste gå in i en omställningsprocess
            som kommer att begränsa vissa friheter, om man med frihet menar
            att fritt få röra sig med t.ex. bil hur som helst, var som helst
            och när som helst. Detta måste sägas klart och tydligt. Jag tror
            att många också är beredda att acceptera det, eftersom utbytet
            faktiskt är ren luft att andas, och det är mycket värt.
          </note>
          <note n="8643367b">
            Anf. 9 Miljöminister ANNA LINDH (s)
          </note>
          <note n="00ff0e07">
            Herr talman! Jag tror att Gudrun Schyman missuppfattade de 16
            procenten. De åtgärder som görs innebär en sänkning av utsläppen
            till år 2000, inte till år 2010. Vad vi diskuterar sedan är vad
            vi kan göra för att dessutom öka nedskärningarna av koldioxidutsläppen
            efter år 2000.
          </note>
          <note n="69af516a">
            Eftersom jag nu har redovisat ett antal områden som är på gång,
            föreslår jag Gudrun Schyman att vi för den här debatten om ett
            år. Jag är nämligen inte orolig när det gäller att vi skall få
            en ordentlig handlingsplan för koldioxidutsläppen. Jag föreslår
            därför att vi kommer tillbaka till debatten om ett år, så får
          </note>
          <note n="2aef742a">
            Gudrun Schyman se vilka konkreta förslag som då föreligger och
            kanske har börjat genomföras.
          </note>
          <note n="fa247200">
            Överläggningen var härmed avslutad.
          </note>
          <note n="6ac4a294">
            5 § Svar på interpellation 1994/95:107 om åtgärder mot medie-
            och videovåld
          </note>
          <note n="81df0ea0">
            Anf. 10 Kulturminister MARGOT
          </note>
          <note n="7b68533a">
            WALLSTRÖM (s)
          </note>
          <note n="dfadaf43">
            Herr talman! Ulla-Britt Hagström har frågat justitieministern
            vilka åtgärder hon tänker vidta för att minska förekomsten av
            våldsskildringar i massmedierna. Arbetet inom regeringen är så
            fördelat att det närmast ankommer på mig att besvara interpellationen.
            Jag har samrått med justitieministern om svaret.
          </note>
          <note n="84391ee7">
            Samhällets strävan att motverka skadliga effekter av våldsskildringar
            i filmer, TV och videogram måste bygga på en samverkan mellan
            många. Det finns inga enkla lösningar, utan föräldrar, skola,
            barnomsorg,
          </note>
          <note n="af5b9f3e">
            TV-producenter och programföretag har tillsammans med myndigheter
            och politiker ett ansvar för att våra barn och ungdomar inte kommer
            till skada.
          </note>
          <note n="00c1cef8">
            Frågan om insatser för att motverka våldsskildringar har debatterats
            livligt de senaste åren. Flera åtgärder har också vidtagits. Som
            exempel kan nämnas att straffen har skärpts för de våldsskildringar
            som är olagliga. Rådet mot skadliga våldsskildringar,
          </note>
          <note n="197fdb4d">
            Våldsskildringsrådet, som bl.a. har till uppgift att bekämpa
            otillåtna våldsskildringar och samordna statliga insatser på området,
            inrättades 1990. Statens biografbyrå har fått ökade resurser för
            inspektion och kontroll av videogrammarknaden.
          </note>
          <note n="b795aa1a">
            Det pågår för närvarande ett arbete inom regeringskansliet med
            en sammanställning av de kunskaper som finns om våldet i samhället
            och en presentation av åtgärder på de olika departementens ansvarsområden.
            För Kulturdedepartementets del kommer detta att ske i form av
            en separat skrift. Den kommer att presenteras inför en Unesco-konferens
            i Stockholm i höst. Det är en konferens som kommer att ha sin
            utgångspunkt i Konventionen om barns rättigheter, och den kommer
            i sin helhet att fokusera på våld i bildmedier.
          </note>
          <note n="7035ad4b">
            Det finns ett mycket omfattande forskningsmaterial om hur filmer
            och TV-program påverkar publiken, främst barn och ungdom. I Våldsskildringsrådets
            regi drivs flera projekt. Det pågår för närvarande också en slumpmässig
            genomgång av olika TV-
          </note>
          <note n="c3635bf3">
            program avseende hur stor andel våldsskildringar som genomsnittligt
            visas under en vecka.
          </note>
          <note n="f5a71cb7">
            Ulla-Britt Hagström tar upp frågan om obligatorisk förhandsgranskning
            av film eller videogram som säljs eller hyrs ut till allmänheten.
          </note>
          <note n="8658b2ef">
            Förhandsgranskning är i dag obligatorisk endast när det gäller
            filmer och videogram som skall visas offentligt. Ett viktigt led
            i skyddet för tryck- och yttrandefriheten är förbudet mot censur.
            I yttrandefrihetsgrundlagen finns ett censurförbud, bl.a. beträffande
            filmer och videogram. Ett undantag finns dock som möjliggör den
            nuvarande granskningen av filmer och videogram som skall visas
            offentligt. Yttrandefrihetsgrundlagen har beslutats i stor politisk
            enighet. Jag har inte för avsikt att ta initiativ till ändring
            av grundlagen i denna del. Ingripanden mot otillåtna videovåldsframställningar
            bör därför även fortsättningsvis ske i efterhand.
          </note>
          <note n="eaf998d5">
            En rad åtgärder har vidtagits för att göra efterhandsgranskning
            av filmer och videogram som säljs eller hyrs ut till allmänheten
            effektiv. Statens biografbyrås tillsyn underlättas av regler om
            att försäljare och uthyrare skall vara registrerade.
          </note>
          <note n="8220c829">
            Vad gäller frågan om högre åldersgränser för utlämning av videofilm
            vill jag först nämna att det inte finns några generella åldersgränser
            för utlämning av videogram. Däremot är det förbjudet att lämna
            ut filmer med verklighetstrogna våldsskildringar till personer
            under 15 år.
          </note>
          <note n="cd1521f2">
            Regeringen har för närvarande inga planer på att höja åldersgränsen
            från 15 till t.ex. 18 år. Mot bakgrund av att vi inte har obligatorisk
            förhandsgranskning av videogram och inte avser att höja åldersgränsen
            för offentlig visning av film låter det sig knappast göras att
            ha en 18-årsgräns för utlämning av videogram. Det kan inte läggas
            på den enskilde videohandlaren att avgöra vilka filmer som skall
            anses innehålla otillåtet våld för respektive åldersgrupp. Dessutom
            skulle det innebära en inkonsekvens jämfört med de bestämmelser
            som TV-bolagen har att följa på området. Man skall också komma
            ihåg att de flesta filmer numera ses på TV.
          </note>
          <note n="d2599b5a">
            I fråga om vilka åtgärder som kan vidtas för att minska underhållningsvåldet
            i TV vill jag säga följande. I statens avtal med public service-bolagen
            och TV
          </note>
          <note n="1faa1e45">
            4 anges att hänsyn skall tas till mediets "särskilda genomslagskraft
            när det gäller programmens ämnen och utformning samt tiden för
            sändning av programmen". Detta anses innebära att programföretaget
            skall iaktta försiktighet vid sändning tidig kvällstid av program
            som innehåller våldsinslag. Granskningsnämnden för radio och TV
            kontrollerar i efterhand att programföretagen har utövat sin sändningsrätt
            på det sätt som anges i radiolagen och i avtalet.
          </note>
          <note n="30dd56f1">
            Radiolagsutredningen har föreslagit att de olika radio- och TV-lagarna
            sammanförs till en gemensam lag. Den nya radio- och TV-lagen föreslås
            innehålla ett uttryckligt förbud mot våldsframställningar i TV
          </note>
          <note n="942c0ef3">
            som sänds under sådan tid och på sådant sätt att det finns en
            betydande risk att barn kan se dem. Radiolagsutredningens förslag
            har remissbehandlats och bereds för närvarande inom Kulturdepartementet.
          </note>
          <note n="535c2d92">
            När det gäller TV-program som sänds till Sverige från andra länder
            gäller det sändande landets regler.
          </note>
          <note n="41563d66">
            EG:s s.k. TV-direktiv innehåller minimiregler för bl.a. våldsskildringar
            i TV.
          </note>
          <note n="253064e5">
            Ulla-Britt Hagström tar också upp frågan om dataspel. Såvitt
            jag känner till har frågan om huruvida dataspel tillhör det grundlagsskyddade
            yttrandefrihetsområdet och hur de skall behandlas med hänsyn till
            de straffbestämmelser som gäller ännu inte prövats i rättstillämpningen.
            Vi bör avvakta hur den existerande lagstiftningen kommer att tillämpas
            innan vi vidtar några åtgärder för att ändra lagstiftningen.
          </note>
          <note n="7feb4f9d">
            Avslutningsvis ställs frågan om vilka åtgärder jag avser att
            vidta för att medverka till internationella överenskommelser till
            skydd för barn och ungdom.
          </note>
          <note n="d6bc156d">
            Sverige arbetar inom flera internationella fora för att på olika
            sätt påverka mediepolitikens utformning.
          </note>
          <note n="8d01469b">
            Mediepolitiken är i hösta grad en internationell angelägenhet.
          </note>
          <note n="0e03e38a">
            Sverige har anslutit sig till FN:s konvention om barnets rättigheter.
            Vidare kan nämnas att Europarådets styrkommitté för massmediefrågor
            har uppmärksammat våldsfrågan och tillsatt en arbetsgrupp med
            uppgift att utarbeta riktlinjer för våldsskildringar i medierna.
          </note>
          <note n="ae5d23d1">
            Som framgått av min redovisning har samhället på olika sätt skärpt
            lagstiftningen och ökat resurserna för att motverka de olagliga
            våldsskildringarna.
          </note>
          <note n="22a37381">
            Dessutom finns det anledning att ge barn och ungdomar bättre
            chanser att värdera och ta ställning till det stora utbudet av
            film och video. Det finns gott om filmer med mycket våld i som
            är fullt lagliga. Den våldsförhärligande underhållningsfilmen
            kan inte förbjudas bort från repertoaren. Därför måste vi satsa
            på att arbeta med film och mediekunskap för att öka barns och
            ungdomars kvalitetsmedvetenhet så att de inte nöjer sig med den
            enklare, schablonartade utbudet. Här har skolorna ett viktigt
            ansvar liksom förskola, fritidsgårdar och organisationslivet,
            och inte minst föräldrar och syskon.
          </note>
          <note n="cb90aa55">
            Anf. 11 ULLA-BRITT HAGSTRÖM (kds)
          </note>
          <note n="bfccaa93">
            Herr talman! Jag vill tacka för ett omfattande svar, även om
            jag känner mig ganska besviken, därför att ingenting är nytt.
            Jag hade hoppats mycket på texten i
          </note>
          <note n="fdeec532">
            KU14, konstitutionsutskottets betänkande Vissa tryckoch yttrandefrihetsrättsliga
            frågor. Där står följande text:
          </note>
          <note n="6ec87bba">
            "Utskottet har erfarit att regeringen skall inleda ett brett
            upplagt arbete mot våldet i samhället. Utskottet utgår från att
            regeringen redovisar resultatet av arbetet och att regeringen
            förelägger riksdagen förslag till lämpliga åtgärder. De ämnen
            som tas upp i motionerna bör enligt utskottets mening kunna bli
            föremål för en samlad analys och bedömning i det sammanhanget.
          </note>
          <note n="1a9b3c12">
            Mot den bakgrunden bör riksdagen inte nu ta ställning i sak till
            de olika frågor som tas upp i motionerna.
          </note>
          <note n="57975da4">
            Riksdagen bör däremot med anledning av motionerna göra ett tillkännagivande
            i enlighet med det anförda."
          </note>
          <note n="1f2eb197">
            Min förhoppning var att jag i dag skulle få svar på frågan vad
            regeringen tänker göra. Här fanns med motioner om medie- och videovåldet
            från företrädare från alla riksdagens partier. Ett nätverk har
            bildats i riksdagen mot medie- och videovåldet. Jag hoppas att
            regeringen kommer att ta hänsyn till nätverkets önskemål.
          </note>
          <note n="74c48ee7">
            Margot Wallström pekar på censurförbud vad gäller filmer och
            videogram. För att ta upp ett exempel på påverkan vill jag läsa
            upp delar av en uppsats som jag som lärare har fått in.
          </note>
          <note n="01724c50">
            "- Aldrig, sa Kajsa och lät mycket bestämd, det fattar du väl
            att jag inte vill ställa upp på det. Ett mord skulle ödelägga
            min stripsdansös karriär.
          </note>
          <note n="c95aaa4a">
            - Nu gör du det, annars har du ingen karriär att tänka på.
          </note>
          <note n="39111ba9">
            - Jag har väl inget val.
          </note>
          <note n="4369185f">
            - Bra, du ska mörda popstjärnan Jennifer Grey.
          </note>
          <note n="6f0f12c2">
            Kajsa var på väg hem och hon tänkte på hur det skulle vara att
            mörda någon.
          </note>
          <note n="d422b6fe">
            En vecka senare skulle hon mörda henne.
          </note>
          <note n="77b495bd">
            Hon hörde stönanden från Jennifers rum. Hon hade en man därinne.
            Bägge var nakna. Hon smög tyst till korridoren där dom låg i sängen
            och gjorde massage. Jennifer tog fram en kniv och kastrerade en
            hund som stod bredvid. Och sen mördade hon Sylvester Stallone
            brutalt. Hon behöll en speciell trofé som tillhör mannens heliga.
          </note>
          <note n="2dcadd74">
            Jennifer försökte smita men förgäves. Innan hon hann öppna dörren
            hade Kajsa redan tryckt av pistolen. Hon föll ner på golvet. För
            säkerhets skull tog hon fram en yxa, högg av ena bröstet, skar
            av huvudet och petade ut ögonen."
          </note>
          <note n="c93655cc">
            Detta är alltså en uppsats som jag har fått in från en elev i
            skolan - för sekretessens skull kan jag givetvis inte säga mera.
            Men min fråga till kulturminister Margot Wallström är om hon tycker
            att läraren skall tala med eleverna om denna uppsats och försöka
            få in eleven på ett annat spår. Skall man helt enkelt vägra att
            ta emot sådana uppsatser? Eller vore också detta censur i regeringens
            ögon? Det får inte bli så att censuren blir så allmänt helig att
            detta helt fritt får förekomma. Är det censur i regeringens ögon
            att tala med eleverna om sådana här uppsatser? Jag har också exempel
            på uppsatser från tredjeklassare som skriver om tomten som blev
            mördad, om pappan som skar av fingrarna på barnen osv.
          </note>
          <note n="c4cab451">
            TEMO har frågat allmänheten vad man tror om våldets orsaker.
            Hela 60 % av svenska folket uttrycker spontant att video- och
            TV-våldet är en viktig orsak bakom den ökande brutaliseringen.
            Skolan har i läroplanen ansvaret för att inte mobbning, trakasserier
            och främlingsfientlighet får förekomma. Men våldet får fritt ösas
            ut genom TV-burken. Föräldrar och skola måste få stöd i kampen
            mot våldet.
          </note>
          <note n="a3e7fdbc">
            Herr talman! Jag har genom riksdagens utredningstjänst fått veta
            att Margot Wallström varje vecka får skrivelser från allmänheten
            med nödrop om att regeringen skall göra något mot medievåldet.
            Margot
          </note>
          <note n="cc88d0f8">
            Wallström svarar med ett vänligt brev. Men detta håller inte
            längre. Vi måste göra mera.
          </note>
          <note n="70368b4f">
            Margot Wallström var hos oss i Skövde inbjuden till en tvärpolitisk
            kvinnogrupp som arbetar mot våldet i medierna. Margot Wallström
            gjorde då en mycket bra insats. Vi var väldigt glada. Men vad
            har hänt sedan dess från samhällets sida? Ingenting.
          </note>
          <note n="2ddc4531">
            Jag hoppades starkt på Våldsskildringsutredningen
          </note>
          <note n="8cd38946">
            1988. Den skärpta lagstiftningen har inte lett till någonting.
            Riksdagens utredningstjänst har tagit reda på hur många som fällts
            för olaga våldsskildring som inbegriper oaktsam spridning efter
            skärpningen av videovåldslagen den 1 januari 1991. För olaga våldsskildring
            som inbegriper oaktsam spridning har sedan
          </note>
          <note n="9dc6a114">
            1991 åtal väckts i åtta ärenden. I två fall har dom meddelats.
            I det första fallet den 28 oktober 1993 i
          </note>
          <note n="02c03486">
            Stockholms tingsrätt dömdes de åtalade till fyra respektive sex
            månaders fängelse. I det andra fallet meddelades dom i Svea hovrätt
            den 12 april 1995:
          </note>
          <note n="a614871f">
            fängelse i tre månader. Denna dom har ännu inte vunnit laga kraft.
            Detta är som en droppe i havet.
          </note>
          <note n="79786def">
            Till våra ungdomar säger man: Varsågod, en påse chips, grovt
            underhållningsvåld och grovsex. Samtidigt sade man i propositionen
            till en ny läroplan:
          </note>
          <note n="d48e8842">
            "En skolas förmåga att på ett bra sätt hantera mobbningsproblematiken
            är kanske det bästa uttryckssättet för dess moraliska styrka.
            Aktuell forskning tyder på att tio procent av alla elever i skolan
            är utsatta för mobbning. Det skulle således totalt röra sig om
            cirka 100 000 barn varje år. Några uppmärksammade problem har
            lett till åtal om misshandel och därmed satt problemet i fokus."
          </note>
          <note n="42f9c94d">
            Kulturminister Margot Wallström, var finns regeringens moraliska
            styrka i fråga om att sanera medieoch videovåldet?
          </note>
          <note n="750c756a">
            Anf. 12 ELISABETH FLEETWOOD (m)
          </note>
          <note n="83c6df92">
            Herr talman! Det är ju inte fråga om att det inte är en väldigt
            viktig interpellation som Ulla-Britt
          </note>
          <note n="f3608d05">
            Hagström har väckt. Det är vi helt eniga om.
          </note>
          <note n="79e808ec">
            Jag vill börja med att kommentera den uppsats som Ulla-Britt
            Hagström här läste upp. Även om frågan ställdes till kulturministern
            är mitt omedelbara svar på frågan om man skall kommentera uppsatsen
            i klassen: Ja, det skall man som lärare självfallet göra.
          </note>
          <note n="52069d92">
            En lärare kan naturligtvis inte låta en sådan här sak passera
            utan kommentar och utan att ta upp en diskussion. Det är så självklart
            att det måste man utgå ifrån, att man genast tar tag i en sådan
            här sak.
          </note>
          <note n="818e27a2">
            Det är lätt att konstatera att det finns en allmän oro för medie-
            och videovåld. Det vet vi att det finns.
          </note>
          <note n="d85c3de5">
            Men jag tycker nog att det trots allt händer en del, och det
            är bra.
          </note>
          <note n="a2dcdf00">
            Svenska Dagbladets kulturbilaga har i dag på sista sidan en artikel
            med rubriken Barn som har ont behöver vuxna som lyssnar. Jag läste
            artikeln med intresse i morse och konstaterade att det fanns en
            nära koppling till denna interpellation som skulle tas upp här
            i dag.
          </note>
          <note n="bcbe9f5d">
            Man talar om smärtan och vad den kan bero på.
          </note>
          <note n="3a805424">
            Den kan bero på mycket, på mobbning, på oro hemma, på dagis och
            i skolan. Den kan också bero på våld i medierna och på våld på
            video. Allt detta har en läkare, som har skrivit en doktorsavhandling,
            tagit upp. Han försöker att hjälpa oss att hjälpa dem som drabbas.
          </note>
          <note n="fb4423e3">
            Jag har förmånen att få arbeta i Europarådet. För inte mer än
            två veckor sedan diskuterade vi en rapport som skall tas upp under
            vår junisession om just "Draft report on the power of visual image",
            dvs. vad bilden har för effekt på dem som den presenteras för.
          </note>
          <note n="6c301079">
            Alla som var närvarande i Europarådets kommitté
          </note>
          <note n="5e37ce2c">
            - det var naturligtvis inte hela rådet, utan det var det utskott
            som handhar "Culture, education and media" -
          </note>
          <note n="1e6e7176">
            var helt överens om att man inte ville "tafsa" på yttrandefriheten.
          </note>
          <note n="6c8c837a">
            Yttrandefriheten är nödvändig. Men vi vet också att yttrandefriheten
            har vissa konsekvenser som måste motarbetas. Hur gör man då det?
            Ja, som vi ser det är det framför allt fråga om självsanering
            och ansvar hos dem som presenterar dessa våldsfilmer och våldsbilder.
            Det är självklart. Men om de inte bär det ansvaret
          </note>
          <note n="bfabf0d7">
            - och det gör de inte alltid; det vet vi - måste vi från samhällets
            sida försöka att se till att vi kan ha sådana straffsanktioner
            att vi helt enkelt kan få bukt med detta. Vi får aldrig bukt med
            detta helt och hållet. Det tror jag inte - jag vågar inte se så
            långt framåt.
          </note>
          <note n="ccf43818">
            En fråga som vi har diskuterat många gånger här i kammaren är:
            Är förhandsgranskning möjligt? De som sysslar med granskning säger
            att förhandsgranskning är icke praktiskt möjligt. Det kommer ju
            ut några tusen videofilmer per vecka. Hur skall vi då kunna få
            ett system som klarar allt detta? Efterhandsgranskning och uppföljning
            är således det viktiga.
          </note>
          <note n="47c6cd80">
            Låt mig så säga ett par ord om vad Europarådet kommer att ta
            ställning till i juni. Man talar där just om self regulation -
            självreglering, om jag får översätta till svenska på det sättet
            - och säger att detta måste starkt understrykas. Man måste ställa
            journalisterna och producenterna, alla aktörerna på den här marknaden,
            mot väggen. De måste ta det ansvar som man väntar sig.
          </note>
          <note n="c0128566">
            Man talar om att kunna läsa. Att kunna läsa tycker vi är en självklarhet
            - att kunna läsa bokstavens meddelande. Men vi måste också utbildas
            till att förstå vad bilden vill förmedla till tittaren. Där är
            vi ännu inte lika kunniga. Därför måste vi försöka se till att
            man, och det gäller då alla åldrar, försöker tala om hur en bild
            kan förvrida, hur en bild kan plåga och hur vi skall försöka komma
            till rätta med att vi inte förstår det budskap som bilden vill
            ge.
          </note>
          <note n="67144f14">
            I Europarådets rapport säger vi också att lärarna därför måste
            få träning i att tolka bildens budskap.
          </note>
          <note n="3c579432">
            Föräldrarnas - det vill jag som moderat ledamot understryka,
            och det har vi gjort i alla sammanhang -
          </note>
          <note n="fd9e5280">
            hemmens och lärarnas ansvar är mycket stort när det gäller att
            försöka skydda barnen från de här konsekvenserna.
          </note>
          <note n="29a270d5">
            Vi vill också ha forskning på området som talar om hur det står
            till med kombinationen våld och vad film och video förmedlar.
            På det sättet hoppas Europarådet att ett litet steg framåt kan
            tas när det gäller att komma till rätta med dessa bilder och yttringar
            som vi är så förfärligt missnöjda med.
          </note>
          <note n="87b27f91">
            Anf. 13 SIVERT CARLSSON (c)
          </note>
          <note n="a2f7d82b">
            Herr talman! I en diskussion alldeles nyligen i samband med högtidlighållandet
            av 50-årsminnet av freden 1945 sade en känd svensk diplomat ungefär
            så här: Nej, det är inte i första hand ett nytt världskrig jag
            är rädd för, utan det är det förändrade hårda samhällsklimatet
            - den ökande brutaliteten, känslokylan och det allt grövre våldet
            mellan enskilda människor.
          </note>
          <note n="0fa60059">
            Det uttalandet tolkar, tror jag, många känslor och iakttagelser
            i dag, så också mina. Allt oftare blir vi ju på ett alltmer hårdhänt
            sätt påminda om det tilltagande våldet i samhället. Och allt oftare
            ser vi att brutaliteten ökar och att våldet kryper allt längre
            ner i åldrarna.
          </note>
          <note n="0d97f11f">
            Att sexåringar sparkar sönder varandra, att allt fler unga tonåringar
            ser grovt våld som en naturlig del i umgänget med varandra, att
            de aggressiva barnen blir ett allt större problem, att mer än
            1 000 barn under
          </note>
          <note n="c112670b">
            15 år i vårt land förra året anmäldes för misshandel, att 12
            % av högstadiets pojkar i en svensk mellanstor stad dagligen bär
            vapen i skolan, att tonåringar iskallt, utan ånger, slår ihjäl,
            sparkar ihjäl eller knivhugger jämnåriga till döds är för mig
            - och jag hoppas för alla - inte bara grova tecken på ett tillstånd
            som inte är bra. Det bör också vara entydiga signaler till en
            bred och seriös diskussion om våldsproblematiken.
          </note>
          <note n="6e6762d6">
            Det bör framför allt vara en signal till oss i vuxenvärlden om
            att vi också i handling tar upp kampen mot våldet och våldsutbudet.
          </note>
          <note n="d553f7fc">
            Som föräldrar, men också som vuxna och som samhälle, har vi ett
            ansvar gentemot barnen - ett ansvar för trygghet, men också ett
            ansvar för att markera de gränser som vi kan och skall tolerera.
          </note>
          <note n="2c27f46c">
            Jag har tidigare haft förmånen att ha diskussioner med kulturministern
            och har då föreslagit att vi på bred front, via en mängd olika
            åtgärder, skall försöka starta en handlingsplan - kalla det gärna
            för nationell samling - mot våld i allmänhet och mot s.k. medievåld
            i synnerhet. Jag har mött förståelse hos kulturministern, som
            på en direkt fråga svarat att hon är positiv till en sådan plan.
          </note>
          <note n="fd459068">
            Tyvärr har jag till dags dato inte sett så mycket av det arbetet.
            Dagens utförliga svar från kulturministern innehåller mycket få
            nyheter och konkreta åtgärder.
          </note>
          <note n="ba3bda46">
            Men jag sätter också en hel del plus i kanten.
          </note>
          <note n="eb3975db">
            Jag tycker att ämnet är för allvarligt för att inte bli åtgärdat
            med all den kraft vi kan visa samt med beslutsamhet och en bred
            samling. Det är just samverkan mellan många, som kulturministern
            uttryckte sig, som jag fortfarande saknar.
          </note>
          <note n="f00d2583">
            När det gäller den här våldsutvecklingen och varför den ägt rum
            är svaret inte entydigt. Vi kan dock inte bortse från den påverkan
            som de senaste årens växande våldsutbud via TV, video, dataspel
            m.m. haft på små barn. Jag vågar, stödd på forskning som jag sett
            tillbaka på och också på viss erfarenhet från
          </note>
          <note n="540ed7ec">
            35 års arbete med barn och ungdomar i olika åldrar, påstå att
            en stor del av barns skräck, aggressioner och våldshandlingar
            har sitt upphov i en mängd våldsserier och i det våldsutbud som
            massmedierna i dag står för.
          </note>
          <note n="7978326f">
            Underhållningsvåldet trappas upp. Allt fler barn infiltreras
            av det och tar det till sig. De ges en falsk uppfattning av våldets
            konsekvenser. Fantasi och verklighet flyter ihop. Gränser suddas
            ut, och våldet fortsätter likt en hydra att växa och spridas.
            Denna utveckling måste givetvis bekämpas och stoppas.
          </note>
          <note n="80690e94">
            Med all respekt för skrifter, slumpmässig genomgång av olika
            TV-program, skyddet för tryck- och yttrandefriheten och avtal
            som säger att hänsyn skall tas till mediets särskilda genomslagskraft
            när det gäller programmens ämnen och utformning är ändå verkligheten
            den att underhållningsvåldet har trappats upp, att underhållningsvåldet
            har ökat, att underhållningsvåldet medverkar till ett ökat verkligt
            våld som blir brutalare och som sker allt oftare och allt längre
            ner i åldrarna.
          </note>
          <note n="d7784876">
            Jag är medveten om att vi i ett öppet demokratiskt samhälle med
            ett allt större programutbud inte löser våldsfrågan enbart med
            ökade krav på censur och förhandsgranskning och inte heller enbart
            med en diskussion om skärpta lagar eller formuleringar om avtal
            beträffande programbolagen.
          </note>
          <note n="c3cb6c75">
            Detta kan vara delar i åtgärdsprogrammet, men det räcker inte.
            Det behövs en bred nationell och väl förankrad samling mot våld
            i allmänhet och mot underhållningsvåld i synnerhet. Det handlar
            om attityder och värderingar. Det handlar om etiska principer
            och förebyggande arbete. Det handlar om mediekunskap och förstärkt
            forskning. Det handlar om utbildning och diskussioner kring medievåldet.
            Det handlar om stöd till kvalitetsfilm och lokala trygghetsplaner.
            Det handlar om föräldraansvar och om skolans ansvar.
          </note>
          <note n="88d339f6">
            Men det handlar också om vuxenansvar och om samhällets ansvar
            när det gäller att markera de gränser vi skall tolerera. Här har
            regeringen, menar jag, ett stort ansvar för att visa vägen.
          </note>
          <note n="4c19996e">
            I dag finns hos en bred allmänhet en stor respons för att engagera
            sig i ett sådant arbete. Kraften i en sådan respons och nämnda
            vilja tycker jag att vi borde ta till vara och använda i en gemensam
            bred samling mot våldet.
          </note>
          <note n="96041fe7">
            Idrottsrörelsens fina initiativ att starta ett landslag mot våldet
            borde kunna uppmana Sveriges riksdag och regeringen att starta
            ett rikslag mot våldet. Jag skulle vilja höra vad kulturministern
            tycker om det.
          </note>
          <note n="6dede3ca">
            Är alltså kulturministern och regeringen beredda att medverka
            till och ställa sig i spetsen för denna typ av initiativ - att,
            med en bred aktion på bred front med alla tillgängliga medel som
            vi är överens om, försöka att bekämpa och begränsa medievåldsutbudet?
          </note>
          <note n="a896a961">
            Anf. 14 KIA ANDREASSON (mp)
          </note>
          <note n="6e7ba0aa">
            Herr talman! Ämnet i dag är oerhört viktigt, för det ger en vägvisning
            om vilket samhälle vi vill ha.
          </note>
          <note n="20e16017">
            Ungdomars attityder och reaktioner formas ju så länge vi ger
            ut dessa våldsfilmer och våldsvideor på film och TV.
          </note>
          <note n="2848b345">
            Vi kan vara eniga om att de här redovisade åtgärderna inte räcker.
            De har inte gett resultat. Människor i vårt land har, som jag
            vet, arbetat aktivt i minst 15 år för att sanera och göra någonting
            åt det. Men det har bara blivit värre.
          </note>
          <note n="c2c77d6b">
            Vi fick här en siffra på hur många videofilmer som kommer ut
            per vecka. Det har blivit en lavin som vi överöses av. När jag
            lyssnar på debatten är det enda som skiljer oss åt uppfattningen
            om vem som skall ta ansvaret.
          </note>
          <note n="b2ece1fc">
            Under dessa 15 år tycker jag att ansvaret har försökts att tas
            av t.ex. Hem och skola-rörelsen, som finns i hela Sverige. Den
            har gjort mycket i denna fråga under många år men har faktiskt
            tröttnat, eftersom resultaten har uteblivit.
          </note>
          <note n="ce7658f8">
            Föräldrarna har försökt att engagera sig i detta, men det är
            också för stort för dem. Även om jag som förälder är medveten
            och försöker att stoppa det finns det föräldrar som inte är det
            och som inte orkar. I
          </note>
          <note n="57b9ee0e">
            dessa föräldrars hem samlas barnen och ser på videofilmer, som
            de alltid får tag i på något sätt, hur man än som förälder försöker
            stoppa det.
          </note>
          <note n="00f787d1">
            Jag är själv en förälder som har försökt att samla andra föräldrar
            och prata om detta, men även det har misslyckats. Man får inte
            det gehöret för sina åsikter, eftersom de även där är olika, och
            man blir häpen.
          </note>
          <note n="9ea9805f">
            Som arbetare i skolan har jag samma upplevelser.
          </note>
          <note n="53bf23da">
            Så fort det var fri skrivning var det många av eleverna som skrev
            på detta vis och behövde hjälp. Vi fick ägna stor tid åt att gå
            igenom och att prata om problemen. Även i andra sammanhang ägnas
            det väldigt mycket tid i skolan åt att reda ut förvirrade begrepp
            som kommit av att eleverna hade sett på många konstiga våldsvideofilmer.
          </note>
          <note n="10ce0109">
            Man säger här att ansvaret skall ligga på skolan.
          </note>
          <note n="21d2ab74">
            Jag tror att skolan gör så mycket den kan och har gjort det under
            lång tid. Skolan kan inte göra mer. Föräldrarna kan heller inte,
            som jag tidigare har varit inne på, göra mer än vad de som är
            medvetna har gjort.
          </note>
          <note n="12c54076">
            Det är där ansvaret skall läggas sägs det. Jag menar att det
            inte går. Att lägga ansvaret på butiker, producenter och de som
            gör filmerna tror jag inte ett dugg på. De är bara ute efter att
            tjäna pengar.
          </note>
          <note n="22eaa375">
            Det känns på något sätt som att man står vid en mur och kämpar,
            skola, föräldrar och organisationer som engagerar sig. På andra
            sidan är ett massutbud som sponsras av mycket pengar. Det är som
            att slåss mot jätten Goliat. Sedan dyker det i kanterna av muren
            upp projekt, som t.ex. Stoppa våldet, som gubben i lådan.
          </note>
          <note n="c816d21d">
            Nu fick jag ett pressmeddelande om att världsoch europamästaren
            i brottning skulle engagera sig mot våldet. Marita Ulvskog har
            då engagerat sig i detta, och det skall bli ett projekt, Landslaget
            mot våld. Sådana projekt dyker upp ganska ofta. Men det har än
            så länge inte varit någon verkan av dessa projekt.
          </note>
          <note n="0aa71869">
            Det jag vill säga är att det som har gjorts tidigare, och där
            man säger var ansvaret skall ligga, hjälper inte. Jag tycker att
            staten måste ta ett ansvar. De olika organisationer som har kämpat
            har inte fått ett gensvar här i riksdagen. Vi kan inte i yttrandefrihetens
            namn tillåta att våra barn sköljs över av ett budskap som vi andra
            arbetar mot allt vad vi kan med stor energi.
          </note>
          <note n="5cb06c94">
            Våldsskildringsrådet har det pratats om här, men jag har aldrig
            hört talats om det tidigare. Det har nog jobbat i stor tystnad.
            Det står att det skall samordna alla statliga insatser på området,
            men det har inte varit något vidare.
          </note>
          <note n="f8369fc8">
            Det är barns och ungdomars identifiering det handlar om. Med
            hjälp av dessa våldsvideofilmer identifierar de sig till ett antisocialt
            beteende. Våldet framställs som berättigat och realistiskt, och
            förövaren belönas och får inget straff.
          </note>
          <note n="895b0796">
            De tittare som behöver en identifiering på grund av hemförhållanden
            eller tråkiga händelser får detta som en förebild. Då hjälper
            det inte att jag som lärare säger någonting annat, när dessa förebilder
            har allt det som dessa ungdomar tycker är häftigt och någonting
            att ta efter.
          </note>
          <note n="42633492">
            Detta med ansvaret står också i artikel 22 om direktiv för gränsöverskridande
            television. Där står att det inte är kanalerna som har ansvaret,
            utan att det landet som har det. Det är det som jag vill hävda
            här.
          </note>
          <note n="23d26004">
            Anf. 15 Kulturminister MARGOT
          </note>
          <note n="7b68533a">
            WALLSTRÖM (s)
          </note>
          <note n="4a1b8c16">
            Herr talman! Efter detta inlägg känner jag stor behov av att
            ändå trösta Kia Andreasson. Detta lät bara för dystert. Det är
            alls inte så. I det fallet är Ulla-Britt
          </note>
          <note n="9ca53ecc">
            Hagström ett föredöme eller en förebild. Det visar sig visst
            att de åtgärder som vuxna gör i olika projekt på lokal nivå som
            föräldrar, lärare eller vad det nu är, faktiskt kan påverka och
            förändra verkligheten.
          </note>
          <note n="7442be0d">
            Det ni gjorde i Skövde var att ni förändrade utbudet i videobutikerna
            där och också på andra orter.
          </note>
          <note n="8929d619">
            Man satte igång och tittade på vad det var för något som bjöds
            ut. Man avslöjade det, talade om det på bygden och frågade sig:
            Vill vi verkligen ha det så här? Det är klart att det också påverkade
            videohandlarna.
          </note>
          <note n="7d2b990f">
            Om vi skall vara riktigt ärliga och tittar på videotoppen är
            det inte det grova våldet som ligger där, utan det är faktiskt
            ganska oskyldiga eller t.o.m. trevliga familjekomedier och annat
            som är de populäraste filmerna att hyra.
          </note>
          <note n="531ce986">
            Ni märker också hur vi återkommer till vår vånda inför att skydda
            yttrande- och tryckfriheten. Vi säger att det naturligtvis inte
            är rätt att ha mer censur. Vi vill undvika mer censur. Men vi
            känner en stor ångest inför att våldet sköljer över oss.
          </note>
          <note n="9ec5994e">
            Hur gör vi? Vad är det för åtgärder vi skall vidta?
          </note>
          <note n="8d4cd7e0">
            Det Kia Andreasson sade var nästan att det inte hjälper någonting
            vad vi som föräldrar och lärare gör, utan här måste staten ingripa.
            Vad är det staten kan göra? Skall vi säga: Vi lämnar censurförbudet.
            Vi ändrar oss och går in och censurerar mer. Kan vi göra det,
            och i vilken mån hjälper det? Det är den frågan vi måste återkomma
            till.
          </note>
          <note n="5ccb83af">
            Det är riktigt, Ulla-Britt Hagström, att jag får många brev varje
            vecka. Ibland tänker jag: Tänk om alla de människorna skrev direkt
            till programföretaget och TV-bolagen. Då skulle det förmodligen
            ha ett stort inflytande.
          </note>
          <note n="97b4257a">
            Bedömer samma riksdag som har varit så noga med att säga att
            vi skall värna yttrandefriheten och tryckfriheten att det nu skulle
            gå att införa mer censur? Är det realistiskt att tro att vi skall
            sätta oss och förhandsgranska alla videofilmer? Är det en rimlig
            åtgärd? Är det en riktig åtgärd? Tror ni att det skulle lösa problemen
            med våldet?
          </note>
          <note n="3d588715">
            Detta är sagt med full insikt om och förståelse för just den
            ångest som uppstår när vi tänker på och tycker att vi sköljs över
            av alldeles för mycket våld. Det är den frågan vi kommer till.
            Vad är det ni menar man kan göra som ni tror skulle lösa dessa
            problem? Det finns inga sådana lösningar.
          </note>
          <note n="a3bdc4fa">
            Den moraliska styrkan, Ulla-Britt Hagström, är nog att också
            när det känns så här våga stå för den insikten att det krävs ett
            mycket brett arbete. Det finns ingen enda åtgärd som hjälper,
            och jag tror heller inte att Ulla-Britt Hagström hävdar det.
          </note>
          <note n="05bc2dbb">
            Det handlar naturligtvis om den ansvarsfulla läraren som vågar
            ta upp till diskussion den uppsatsen, och som vågar säga till
            ungarna: Gör era egna videofilmer. Skildra er verklighet, och
            så diskuterar vi: Vad betyder bilden? Vad är det för någonting
            som vi ser på video och på TV? Även om vi granskade varenda videofilm
            får vi de flesta filmerna via TV.
          </note>
          <note n="4b97d4a2">
            Skall vi ge oss in där också, skärpa ännu mer och säga att vi
            förbjuder detta. Det är förbjudet redan i dag. Det är förbjudet
            med grova våldsskildringar och att ingående skildra våldet på
            ett sådant sätt att det kan skada barn och ungdomar. Det är redan
            förbjudet.
          </note>
          <note n="f002ef25">
            Det som krävs är just en uppföljning, att man granskar, anmäler
            och följer upp att tillämpningen blir aktiv. Och det räcker inte
            med att tro att staten skall ordna detta åt oss.
          </note>
          <note n="962f8e7e">
            Samtidigt delar jag all den vånda som jag tror att de flesta
            vuxna och föräldrar känner. Men vi måste komma fram till vad det
            är som ni tror verkligen löser det här problemet. Jag menar att
            den moraliska styrkan ligger i att hävda att här behövs ett brett
            program.
          </note>
          <note n="9e209d28">
            Nu var den här interpellationen ganska mycket inriktad på det
            juridiska. Svaret handlar ju om att vi i en särskild utredning
            ser över detta med åldersgränser och om vi kan göra mer där. Ni
            vet också att även om vi har mycket stränga åldersgränser handlar
            det om att det måste finnas ansvarsfulla vuxna som ser till att
            vi lever upp till dem och kontrollerar detta på ett rimligt sätt.
          </note>
          <note n="d98b31d9">
            Kulturdepartementet skall presentera ett samlat program vid den
            stora Unescokonferensen som kommer i höst. Den tar ett internationellt
            grepp på detta, och det är absolut nödvändigt. Detta kommer ju
            per satellit. Det är klart att vi måste ha internationella överenskommelser
            på det här området.
          </note>
          <note n="09083e9e">
            Vi skall också titta på om kan göra ungefär som i
          </note>
          <note n="7901d278">
            Danmark och utfärda rekommendationer av olika slag. Alla departement
            jobbar hela tiden för att se vad de kan göra på sina respektive
            områden. Att Civildepartementet samarbetar med idrottsorganisationer
            och andra för att ta initiativ är just ett utslag av detta. Så
            är det, Sivert Carlsson. Alla har det ansvaret och måste ha den
            överblicken och den inriktningen på jobbet.
          </note>
          <note n="6d6227fa">
            Anf. 16 ULLA-BRITT HAGSTRÖM (kds)
          </note>
          <note n="1b63fae6">
            Herr talman! Tack, kulturminister Margot Wallström, för svaret!
            Mycket av det som jag av sekretess inte kan säga här är ändå orsak
            till att jag måste gå vidare. Jag har bilder som driver mig att
            arbeta vidare mot våldet. Visst påverkar gruppen i Skövde. Jag
            menade det inte så. Det är därför som ett nätverk i riksdagen
            också kommer att försöka öppna kontakter med grupper i hela landet.
            Denna påverkan är av stort värde.
          </note>
          <note n="cdb6a52b">
            Till fru Fleetwood vill jag säga att jag som lärare aldrig skulle
            låta bli att kommentera en sådan uppsats, tala med eleverna och
            försöka göra mitt allra yttersta.
          </note>
          <note n="be2fa3bf">
            Men jag tog upp detta för att provocera och få oss att tänka
            efter vad det ytterst heliga censurförbudet innebär.
          </note>
          <note n="5b22c479">
            Det måste till en nationell samling mot medie- och videovåldet.
            I svaret från Margot Wallström står också detta att Sverige har
            anslutit sig till
          </note>
          <note n="39a006a2">
            FN-konventionen om barnens rättigheter. Det är gott och väl.
            Då vet också kulturministern att i artikel 17
          </note>
          <note n="b734f733">
            stadgas att barnet skall skyddas från information och material
            som är till skada för barnets välfärd.
          </note>
          <note n="8c8abdf5">
            Jag vill påstå att vi är mycket noga med folkhälsan i vårt land
            och vad barnen får i sig. Vi ser till att det finns vitaminer,
            inga konstgjorda tillsatser osv. i maten. Det skall vara hälsokost.
            Här finns en stark kontroll. Men när det gäller psykisk välfärd
            och det underhållningsutbud som finns för barnen glömmer vi själen.
          </note>
          <note n="aa9f989c">
            Det finns en bok som heter Dansa vilt min själ men lär dig aldrig
            marschera. Den tar upp den här frågan. Där står att dagens mediekultur
            erbjuder en mängd förebilder. Frågan är bara vad de står för.
            När du är ung letar du efter en identitet, en förebild. När du
            är ung försöker man tjäna pengar på din sårbarhet och ditt uppror.
          </note>
          <note n="abc6a9e9">
            Jag tror inte på en helig yttrandefrihetslag som leder till frihet
            att sparka och slå och våldta. Det blir inte längre en frihetslag
            utan lagen måste till slut kompletteras med lagar om kvinnofrid,
            ungdomsfrid och gatufrid och förbud mot mobbning och främlingsfientlighet,
            som redan införts i skolan.
          </note>
          <note n="8a470574">
            Vi har ju en censur som tittar på vissa biograffilmer. Varför
            kan vi inte titta på videovåldsfilmer på samma sätt?
          </note>
          <note n="0cf1c506">
            Jag vill samtidigt säga till kulturminister Margot
          </note>
          <note n="ab6f0f65">
            Wallström att jag är glad över att regeringen ändå vill sammanställa
            de kunskaper som finns om våldet i samhället och presentera åtgärder
            på de olika departementens områden. Jag vill ställa en följdfråga.
            Innebär detta att regeringen på ett mer handgripligt sätt kommer
            att gå ut och hjälpa föräldrar och skola i kampen mot våldet?
          </note>
          <note n="fc6c4a68">
            Anf. 17 KIA ANDREASSON (mp)
          </note>
          <note n="25035b1d">
            Herr talman! Jag är dyster därför att jag tycker att jag är realistisk.
            Jag har två pojkar som nu har passerat tonårstiden. Jag har upplevt
            detta. Jag har arbetat i skolan i över tio år. Nu sitter jag i
            justitieutskottet, och det blir man inte muntrare av.
          </note>
          <note n="f229c5bc">
            Statistiken säger att våldet har blivit mycket grövre och trängt
            mycket långt ner i åldrarna. Hela den utveckling som vi har sett
            är dyster.
          </note>
          <note n="fade4df7">
            Jag vill återigen säga att det inte räcker med det som vi har
            gjort hittills. Vad vill jag då? Jo, jag vill t.ex. förhandsgranska
            videogram. Jag vill att det skall göras så att det inte kommer
            ut filmer som inte är förhandsgranskade. Jag är också beredd på
            att den heliga yttrandefriheten kan ändras på något sätt utan
            att den förfelar sin grundläggande positiva uppgift.
          </note>
          <note n="3824f866">
            Men det kan inte vara rätt att säga att yttrandefriheten skall
            tillåta t.ex. barnpornografi, våldsskildringar osv.
          </note>
          <note n="c60d54a3">
            Det måste finnas kriterier för vad man får yttra sig fritt om
            när det skadar.
          </note>
          <note n="8f5ab99e">
            Det var svaret. Jag är realistisk och vill ha andra åtgärder.
          </note>
          <note n="d2e2d7ad">
            I min omgivning ser jag att det är videobutikerna som frodas.
            Andra butiker läggs ner. Då undrar man vad som skall komma i stället.
            Det blir en videobutik.
          </note>
          <note n="dd94e4af">
            När man tittar på vem som befinner sig i dessa ser man att det
            är mest tonårspojkar. Statistiken säger att det som lånas mest
            är pornografifilmer. Det är ju ett annat ämne.
          </note>
          <note n="49b3a25f">
            Anf. 18 SIVERT CARLSSON (c)
          </note>
          <note n="69a2b6e0">
            Herr talman! Jag tror inte att staten kan lösa dessa problem.
            Däremot måste och kan staten medverka till att skapa förutsättningar
            för ett gemensamt ansvar.
          </note>
          <note n="c7299efb">
            Staten kan skapa förutsättningar för föräldraansvaret på olika
            sätt och på olika områden. Man kan skapa ett antivåldsklimat,
            sätta gränser, använda vanligt folk, visa svenska folket de samlade
            program som läggs fram vid olika tidpunkter av olika departement.
            Man kan visa var man vill sätta gränserna och vad man vill göra.
            Jag är övertygad om att vi tillsammans kan komma en bit på väg.
          </note>
          <note n="852ba0cb">
            Men jag vill också säga att varken jag eller Centern är lika
            kategoriskt negativa till förhandsgranskning som kulturministern
            och en del andra. Jag håller med om att förbudet mot censur är
            ett mycket viktigt led i skyddet för tryck- och yttrandefriheten.
            Men det är också viktigt att skydda barnen mot våld.
          </note>
          <note n="bdddbeed">
            Jag tycker nog att man får granska och noggrant följa det nya
            skräddarsydda TV-konsumerandet och vårt system med ansvarig utgivare
            framöver. Jag kan också tänka mig att diskutera en 18-årsgräns
            om det behövs.
          </note>
          <note n="6da817a2">
            Jag har nyligen läst att i USA - demokratins förlovade hemland
            - förs varje dag 135 000 vapen in i skolorna. Där måste man nu
            lagstifta mot detta. Landets justitieminister har nyligen uttryckt
            sig så här beträffande videovåldet och medievåldet: Vi har gett
            producenterna och distributörerna chans efter chans att själva
            sanera marknaden, allt utan resultat. Nu måste samhället ingripa.
            Någonstans finns det en gräns. Man får naturligtvis diskutera
            vilka åtgärder som skall vidtas.
          </note>
          <note n="e156046e">
            Utvecklingen här går i samma riktning, och jag menar att vi bör
            ingripa tillsammans på bred front innan det är för sent. Vi får
            inte heller vara rädda för att diskutera tryckfrihetslagen i det
            här fallet.
          </note>
          <note n="72906cde">
            Anf. 19 ELISABETH FLEETWOOD (m)
          </note>
          <note n="fee2ff56">
            Herr talman! Någon som använde uttrycket "den heliga yttrandefriheten"
            menade att man kanske måste nagga denna i kanten. Jag kan inte
            se det på det sättet.
          </note>
          <note n="68cadeb2">
            Vi vet vad som har hänt på olika ställen i världen där yttrandefriheten
            har naggats i kanten. Staten har där haft möjlighet att ingripa
            för att tala om vad man får säga och inte säga. Jag kan inte ställa
            mig bakom att nagga yttrandefriheten i kanten.
          </note>
          <note n="d9a38aa2">
            När det gäller förhandsgranskning skulle jag önska att det gick
            att förhandsgranska alla de våldsfilmer, våldsvideor osv. som
            vi nu talar om, men hur plockar vi ut just dem ur hela den produktion
            som finns och som består av tusentals alster? Vi kan inte veta
            vilka filmer eller videor som har just sådana här inslag. Vi har
            varit hos biografägarna, och detta har diskuterats under min tid
            i konstitutionsutskottet och i kulturutskottet liksom under mina
            år i Europarådet. Detta är ingen ingen realistisk väg att gå.
          </note>
          <note n="83ee198d">
            Jag skulle vilja säga några ord om ett initiativ som har tagits
            av Åhléns, som har varuhus här i Stockholms city och affärer på
            många håll i Sverige. Man har därifrån tagit ett initiativ till
            vad man kallar en icke-våldspolicy. I sin presentation av produkter
            säger man att man inte ställer sig bakom våldet utan vill ha bort
            det ur sin egen försäljning. Man vill därigenom försöka bidra
            till att lära ungdomar att våld visserligen finns men är nedbrytande
            och att vi måste försöka att utesluta våldet.
          </note>
          <note n="2012456d">
            Jag tycker att det är ett fint initiativ av Åhléns, och jag hoppas
            att man fortsätter med detta. Jag hoppas också att man får gensvar
            för det.
          </note>
          <note n="c719c256">
            Jag vill till slut ställa en fråga till kulturministern:
          </note>
          <note n="74fd3f16">
            Kan kulturministern tänka sig att ta liknande initiativ, att
            uppmuntra Åhléns, andra affärskedjor och aktörer över huvud taget
            till ett motverkande av våldet? Det är just aktörerna ute i samhället
            som kan sätta stopp för det här, vilket jag också tyckte att kulturministern
            sade. Det är ju ett ansvar för oss som sitter här i dag och för
            alla dem som har barn i sina familjer, på dagis och i skolorna
            att försöka lära barnen att våld är något som tyvärr finns i världen
            men att det är ett ont inslag, som man skall försöka motverka
            - inte någonting som skall bidra till underhållning eller något
            sådant. Vi måste alla samfällt motverka våldets konsekvenser och
            försöka att komma till rätta med en situation som jag tycker i
            många avseenden är - något som jag tror att vi alla är eniga om
            - inte på något sätt tillfredsställande.
          </note>
          <note n="4da82c14">
            Anf. 20 Kulturminister MARGOT
          </note>
          <note n="7b68533a">
            WALLSTRÖM (s)
          </note>
          <note n="9b5109c3">
            Herr talman! Jag tycker att Sivert Carlsson uttryckte läget allra
            bäst. Statens roll måste vara att skapa förutsättningarna, att
            sätta upp det regelverk som behövs, i form av lagstiftning om
            åldersgränser och allt vad det kan vara. Staten skall också i
            övrigt skapa förutsättningar för att olika grupper och goda krafter
            i samhället skall kunna ta sitt ansvar. Den skall sätta gränser
            och om och om igen betona detta ansvar.
          </note>
          <note n="7314fddf">
            Vi har redan i dag förbud mot barnpornografi, mot grova våldsskildringar
            osv. Vi har ett lagskydd mot dessa företeelser. Det borde Kia
            Andreasson, som sitter i justitieutskottet, veta. Hur skall vi
            då leva upp till detta, kanske se till att man i högre grad kan
            göra anmälningar och att vi får en aktivare övervakning, så att
            tillämpningen blir sådan som vi vill ha den?
          </note>
          <note n="ccc3f2be">
            Detta är ett ansvar som man bär som förälder eller som vuxen
            i olika grupper. Jag tror att projekten betyder väldigt mycket.
            Våldsskildringsrådet har hjälpt till med att ge oss kunskaper
            och bakgrund. Jag tycker att det funnits många faktauppgifter
            som inte har stämt.
          </note>
          <note n="d8bce101">
            Jag var i går på en skola, och det intryck som jag fick därifrån
            var att ungdomarna är rädda. Vi får akta oss för att framställa
            en hel ungdomsgeneration i
          </note>
          <note n="a4afb45e">
            Sverige så, att ungdomarna är våldsamma och sparkar ihjäl varandra.
            Det är hos dem som den riktigt stora rädslan finns. Det är de
            som är rädda när de skall gå ut, och de har att handskas med allt
            det vuxenvåld som de möter. Vi och även de måste hantera alla
            de krig och det realistiska våld som vi ser runt omkring oss.
          </note>
          <note n="187c33e6">
            Det är i balansgången mellan det underhållningsvåld som också
            vuxna sitter och tittar på, yttrandefriheten samt behovet av ett
            skydd och gränsdragningar som vi känner en stor vånda. Det allra
            farligaste är om vi vuxna ger upp, och det hoppas jag verkligen
            att vi inte gör.
          </note>
          <note n="1cf55cdb">
            Vi skall naturligtvis hjälpa föräldrarna, och just nu diskuterar
            alla departement detta inom sina respektive områden. Tanken är
            att det skall ges ut samlade skrifter med redovisning av de insatser
            som behövs.
          </note>
          <note n="f3397dd9">
            Jag vet att det t.o.m. har förekommit kontakter med kungen om
            att få hjälp från honom. Jag tror också att det är helt riktigt
            att olika affärskedjor säger ifrån och skaffar sig en antivåldspolicy.
            Det mest effektiva är naturligtvis när dessa säger att de inte
            annonserar i en
          </note>
          <note n="e59274a8">
            TV-kanal som sänder mycket våld. Det får också kännbara ekonomiska
            effekter. Vi måste försöka gå fram på alla dessa vägar. Jag menar
            att vi alltid måste vara beredda att pröva dem.
          </note>
          <note n="95187310">
            Jag har själv verkligen ingående funderat över om det är realistiskt
            att tänka sig förhandsgranskning av videofilmer, men så är det
            inte. Vi kommer inte åt problemet på det sättet. Även i dag förekommer
            barnpornografi på en svart marknad, som vi inte kommer åt.
          </note>
          <note n="08cd7d62">
            Återigen: Vi har redan lagregler och bestämmelser som sätter
            gränser. Vi får fortsätta att ständigt granska och ifrågasätta
            de åtgärder som vi har vidtagit men skall också betona det breda
            gemensamma ansvaret och sättet att angripa dessa problem.
          </note>
          <note n="7e1d356f">
            Anf. 21 ULLA-BRITT HAGSTRÖM (kds)
          </note>
          <note n="ca1bce2a">
            Herr talman! Jag är glad över denna debatt och över att så många
            har engagerat sig. När jag arbetade som speciallärare på högstadiet
            och började titta på de filmer som en del av mina ungdomar såg,
            för att kunna diskutera med dem, sade de: Äntligen är det någon
            vuxen som bryr sig om vad vi ser på och gör! Jag vet alltså visst
            att det har betydelse.
          </note>
          <note n="686040a1">
            När det gäller dataspelen och konsumentupplysningen har jag erfarit
            att lagutskottet just behandlar en motion som jag väckt under
            allmänna motionstiden, där jag begär konsumentupplysning om våldsspel,
            åldersrekommendationer och restriktioner i marknadsföring. Man
            bör ha en konsumentupplysning om filmens innehåll - hur många
            mord den innehåller, vilka typer våldshandlingar osv. Det måste
            också följas upp på ett sådant sätt att det inte blir spännande
            att hyra filmer med just sådant innehåll. Jag tycker efter det
            lämnade svaret inte att hoppet är ute.
          </note>
          <note n="fd84fb29">
            Det är helt klart så att man i forskningen börjar se att våldet
            påverkar våra ungdomar. Som Sivert Carlsson redovisade har under
            det senaste decenniet ungdomar i åldern upp till 15 år anmälts
            för våldsbrott, medan det för tio år sedan tydligen inte fanns
            några ungdomar anmälda för våldsbrott. Detta är något som har
            kommit nu, och våldet går allt längre ned i åldrarna.
          </note>
          <note n="92f90532">
            Elisabeth Fleetwood undrade var man skall börja med en förhandsgranskning.
            Jag tror inte att det är svårt. Jag skulle faktiskt kunna åta
            mig att på en vecka ta fram 100 filmer att börja med.
          </note>
          <note n="b58b9bfd">
            Gunnel Arrbäck från filmgranskningen uttalade för några år sedan
            följande:
          </note>
          <note n="ad6fffd9">
            "Av den enorma cirkel som hela mediautbudet representerar kontrollerar
            vi med hjälp av lag och myndighetsutövning kanske tio procent,
            dvs bio.
          </note>
          <note n="c4888c9b">
            Frivilligreglerna och tillsynen inom videomarknaden ger oss en
            viss kontroll över kanske 10 procent till."
          </note>
          <note n="361f856b">
            Det gäller då sådant som producenterna själva skickar in för
            att få förhandsgranskat. Hon ansåg att resten -
          </note>
          <note n="b82bcac7">
            dvs. faktiskt 70-80 % - var okontrollerat.
          </note>
          <note n="30616404">
            Vem skall vi då hoppas på? Europarådets styrkommitté för massmediefrågor,
            som skall utarbeta riktlinjer för våldsskildringarna i medierna?
            Ja visst, men det är faktiskt så att vi ibland nästan skriver
            och rapporterar ihjäl oss medan ungdomarna får fritt fram.
          </note>
          <note n="e3ed1cef">
            Jag tror vidare inte att flertalet av ungdomarna är utsatta för
            risker. Jag tror att det är ungefär 10 % av ungdomarna - de svaga,
            de som inte har fått en identitet här i Sverige och som vi inte
            har satsat tillräckligt på; kanske invandrare och en del andra
            grupper av ungdomar som inte har fått ett självförtroende - som
            skadas och som vi måste värna.
          </note>
          <note n="c754a337">
            Då tycker jag att vi skall vara föregångare och arbeta för en
            god kultur. Rådets direktiv artikel 22 säger att medlemsstaterna
            skall vidta lämpliga åtgärder för att säkerställa att TV-programföretag
            inte har program som allvarligt kan skada den fysiska, mentala
            eller moraliska utvecklingen hos minderåriga, särskilt program
            som innehåller pornografi eller meningslöst våld. Men vi lever
            i Sverige inte upp till detta.
          </note>
          <note n="fffdc318">
            Anf. 22 SIVERT CARLSSON (c)
          </note>
          <note n="3ca3de36">
            Herr talman! Jag är glad över att kulturministern i två eller
            tre sammanhang i svaret talar om föräldrarnas betydelse. Jag vill
            använda de återstående minuterna till att ta upp den tråden.
          </note>
          <note n="0e754b63">
            Föräldrarna är den största brottsförebyggande resurs samhället
            har, skriver Våldskommissionen. Jag är den förste att hålla med
            om det. Jag instämmer också i följande skrivning från samma kommission:
            "Det har emellertid visat sig att varken personalen inom skolan
            eller barn- och ungdomsorganisationer kan ersätta föräldrarnas
            roll när det gäller att skapa en gynnsam utveckling av de unga.
            Det är därför viktigt att föräldrar mobiliseras och att deras
            ansvar och betydelse för barnens utveckling lyfts fram även i
            lagstiftningen."
          </note>
          <note n="7f6712cf">
            Mot den bakgrunden är jag glad att olika departement på olika
            sätt diskuterar hur man skall lösa detta.
          </note>
          <note n="9de89e26">
            Men självklarheterna blir inte mindre sanna av att de sägs av
            en statlig våldskommission. Dessa självklarheter måste lyftas
            fram också i den här diskussionen.
          </note>
          <note n="bf7148eb">
            Föräldrarna måste ha och ges tid för barnen. Det måste skapas
            bättre förutsättningar för småbarnsföräldrar att flexibelt planera
            så att barnens behov kan tillgodoses. Arbetslivets förståelse
            för småbarnsföräldrarnas situation måste öka. Föräldrarnas valfrihet
            beträffande barnomsorg måste öka.
          </note>
          <note n="853a97f7">
            Det finns inte bara en orsak till våldet i vårt samhälle. Det
            kommer att kosta både tid och kraft att besegra de destruktiva
            krafterna - det är jag övertygad om. Vi har ett gemensamt ansvar
            för att se till att samhällets minsta men viktigaste demokrati,
            familjen, ges förutsättningar att vara tillsammans med barnen,
            så att familjen kan var den grund för trygghet och solidaritet
            som den måste vara i vårt samhälle, i alla samhällen, och som
            FN den 15 maj i samband med den internationella familjedagen lägger
            in under temat
          </note>
          <note n="f1e160cc">
            "Tolerance begins in the Family".
          </note>
          <note n="4695cde6">
            Jag är tacksam för den här diskussionen. Jag är tacksam för den
            gemensamma uppfattning vi har beträffande möjlighet till öppningar,
            breda lösningar och samlat utbyte av erfarenheter när vi skall
            attackera de frågor som kulturministern nämnt här. I slutändan
            är det faktiskt så att vi just nu diskuterar det viktigaste vi
            har, den nästa generationen.
          </note>
          <note n="b4b2b606">
            Anf. 23 ELISABETH FLEETWOOD (m)
          </note>
          <note n="4f5d4eb4">
            Herr talman! Jag tror att Ulla-Britt Hagström missförstod mig
            när jag talade om förhandsgranskning. Hon säger att hon på en
            vecka kan ta fram 100
          </note>
          <note n="65017deb">
            filmer som borde förhandsgranskas. Säkert, men de filmerna måste
            Ulla-Britt Hagström ha sett någon gång. Och då är det inte en
            förhandsgranskning det gäller. Förhandsgranskningen måste ske
            innan filmen över huvud taget kommit ut på marknaden. Då måste
            man sitta i biografbyrån i så fall. Det är det som är problemet.
            Kunde man få effektivitet genom förhandsgranskning skulle många
            vilja förorda en sådan granskning. Men det går inte, så som förhandsgranskarna
            själva säger. Mitt förord för förhandsgranskning ligger i just
            detta.
          </note>
          <note n="231318fd">
            Ulla-Britt Hagström tog upp frågan om Europarådet igen. I den
            rapport som jag talade om slutar man med att konstatera att statens
            roll skall vara trefaldig, nämligen att främja mediautbildning
            både för dem som utövar och för oss som tar emot, att se till
            att vi får en bildläskunnighet, att bevara pluraliteten och att
            se till att yttrandefriheten bevaras trots de åtgärder som vi
            vill och måste vidta.
          </note>
          <note n="8a77c19e">
            Anf. 24 Kulturminister MARGOT
          </note>
          <note n="7b68533a">
            WALLSTRÖM (s)
          </note>
          <note n="e74448b3">
            Herr talman! Runt om i världen diskuteras de här frågorna. Det
            handlar om det värdefullaste vi har, barn och ungdomar som vi
            vill skydda. Vi bär på samma vånda, funderingar och ångest inför
            ett tilltagande våld. Då måste vi ibland hålla huvudet kallt och
            inte bara utföra symbolhandlingar utan något som verkligen kan
            påverka utvecklingen i rätt riktning och som gör att vi får ett
            bättre samhälle att leva i.
          </note>
          <note n="d1e67c37">
            Vi återkommer säkert till den här diskussionen många gånger.
            Det är inte så ofta jag står på samma sida som Kds. Men här tycker
            jag att Ulla-Britt
          </note>
          <note n="a85d2d83">
            Hagström har konstruktiva förslag till åtgärder. Det är precis
            som hon säger: Låt oss aktivera konsumentmedvetandet, tittarmakten,
            låt oss engagera oss som föräldrar, se till att anmäla filmerna.
            Det måste vi göra. Får vi kännedom om sådana filmer måste vi se
            till att de anmäls och granskas. Vi har faktiskt lagar som ser
            till att vi får undan det som vi inte vill ha.
          </note>
          <note n="4be90f20">
            Ändå brottas vi hela tiden med skyddet för yttrandefriheten,
            att undvika mer censur. Vi vet att det inte räcker. Inte kommer
            vi att lösa problemen även om vi förhandsgranskar varje videofilm.
            Det tror vi inte skulle lösa problemet med våldet i samhället,
            absolut inte. Det hela är mer komplicerat än så. Sambanden är
            svårare och mer invecklade än så.
          </note>
          <note n="db59c5c2">
            Den här diskussionen kommer vi som sagt säkert att ha många gånger
            än. Men det också viktigt att lära barn och ungdomar att titta
            mycket kritiskt. Jag tror att mediakunskap är någonting oerhört
            viktigt i skolan, likaså vårt föräldraansvar. Vi skall göra vad
            vi kan från regeringen i fortsättningen för att just backa upp
            det breda ansvarstagandet. Det gäller allt från vapenlagstiftning
            till detta med åldersgränser och videovåldet. Vi kommer att ta
            upp frågan i olika europeiska sammanhang. I Europarådet och EU
            är detta en återkommande fråga.
          </note>
          <note n="1e13ca5a">
            Jag uppskattar denna diskussion. Vi har alla ett stort ansvar
            att bära på i fortsättningen.
          </note>
          <note n="fa247200">
            Överläggningen var härmed avslutad.
          </note>
          <note n="21c4db4c">
            6 § Svar på interpellation 1994/95:131 om kulturhuvudstadsåret
          </note>
          <note n="2da18f1c">
            Anf. 25 Kulturminister MARGOT
          </note>
          <note n="7b68533a">
            WALLSTRÖM (s)
          </note>
          <note n="d1417a96">
            Herr talman! Jag har fått en fråga av Birgitta Wistrand om vilka
            initiativ jag är beredd att vidta inför kulturhuvudstadsåret 1998
            bl.a. beträffande en eventuell omfärgning av Stockholms slott
            och vill anföra följande.
          </note>
          <note n="4a097fe6">
            Vad avser genomförandet av kulturhuvudstadsåret ligger ansvaret,
            vilket Birgitta Wistrand säkert känner till, på en särskild organisation
            som Kulturdepartementet inte har något direkt inflytande över.
          </note>
          <note n="636a72c6">
            Under kulturhuvudstadsåret kommer svensk konst och kultur att
            uppmärksammas internationellt mer än annars. Självfallet kommer
            det att satsas en hel del extra under just det året från kulturinstitutionernas
            sida. Många av dem riktar in sin långsiktiga arbetsplanering på
            just år 1998. Bl.a. kommer det nya Moderna museet på Skeppsholmen
            att stå färdigt vid den tiden.
          </note>
          <note n="9bb31fc2">
            För egen del är jag särskilt angelägen om att se till att inte
            bara Stockholms utan hela landets rika och mångfasetterade kulturliv
            kommer att reflekteras under kulturhuvudstadsåret. Jag och mitt
            departement håller fortlöpande kontakt med de programansvariga
            för att hålla oss informerade om planeringen, och jag vet att
            de delar min uppfattning på den punkten.
          </note>
          <note n="6ab85b78">
            Så till frågan om en eventuell omfärgning av
          </note>
          <note n="fed52ff9">
            Stockholms slotts fasader. Huvudsyftet med pågående fasadrenovering
            är att konservera den dekorativa stenutsmyckningen. För putsytorna
            planeras endast rengöring.
          </note>
          <note n="6510bc6f">
            Den nuvarande putskulören tillkom ursprungligen i samband med
            en fasadrenovering vid sekelskiftet.
          </note>
          <note n="6a999136">
            När slottet på 1950-talet genomgick en omputsning valde man att
            behålla den brunaktiga kulören. För att bli hållbar gjordes den
            nya putsen starkt cementhaltig, som gör att den är hård och svår
            att avlägsna.
          </note>
          <note n="015913cd">
            I antikvariska kretsar har sedan länge förts en diskussion om
            en återgång till den ursprungliga 1700-
          </note>
          <note n="49316ec2">
            talskulören. Slottsarkitekten bedömer dock att putsen är i så
            gott skick att den håller ytterligare ca 30 år.
          </note>
          <note n="5abdd907">
            De pågående arbetena sker under inseende av förvaltande myndighet,
            Statens fastighetsverk och Riksantikvarieämbetet. Jag har fullt
            förtroende för att frågan därigenom sköts på bästa sätt.
          </note>
          <note n="99a906eb">
            Anf. 26 BIRGITTA WISTRAND (m)
          </note>
          <note n="67524b8b">
            Herr talman! Jag vill först tacka för svaret. Som kulturministern
            påpekar är det egentligen två frågor jag vill diskutera. Den ena
            frågan rör departementets roll i själva firandet av kulturhuvudstadsåret,
            och den andra gäller Stockholms slott.
          </note>
          <note n="07d6ba1d">
            Jag vill fortsätta diskussionen om regeringens och riksdagens
            roll när det gäller Stockholm som kulturhuvudstad.
          </note>
          <note n="7cfe8738">
            Det är klart att det är viktigt att hela landet får vara med
            och fira, men det är ändå Stockholm som är kulturhuvudstad. Vore
            det då inte viktigt att också riksdagen och regeringen tar något
            initiativ för att visa att vi också tycker att Stockholm är vår
            huvudstad och att vi vill hedra den?
          </note>
          <note n="74ad4266">
            Jag känner naturligtvis också till kommittén som arbetar. Jag
            tycker att det vore ganska naturligt att det togs initiativ från
            regeringens sida utöver riksdagsbeslutet om att bygga ett modernt
            museum. Även riksdagen skulle kunna ta initiativ.
          </note>
          <note n="be7d8164">
            Jag vill aktualisera den frågan, för jag tycker att den känns
            viktig. För mig som stockholmare är det särskilt viktigt att vi
            har kvar vår huvudstad och hedrar den. Jag tycker att det är betydelsefullt.
            Det är få städer i världen som t.ex. har fyra operor, vilket vi
            har i Stockholm. Det tycker jag är någonting att framhålla. Vi
            har fått en ny opera i Göteborg - jag vet det.
          </note>
          <note n="9935210d">
            Den andra frågan handlar om Slottet. Jag vill att den satsning
            på renovering som pågår i hela landet också skall ske i Stockholm.
            Ett sätt att fira kulturhuvudstaden skulle vara att renovera de
            gamla fastigheter som tillhör staten och som finns i Stockholm.
            En av dem är Slottet.
          </note>
          <note n="dc79afc0">
            Det är intressant att kultuministern själv sitter i det
          </note>
          <note n="f0c89aa4">
            Bobergska huset. Det har blivit mycket vackert sedan det fick
            sin nya röda färg. Arvfurstens palats är också ett palats i vacker
            färg. Jag vet egentligen inte varför man i början på 1900-talet
            fick för sig att Slottet skulle se ut som Riksdagshuset. Nu fick
            inte Boberg rita Riksdagshuset, utan det blev Aron Johansson i
            stället, även om Boberg hade gjort flera förslag.
          </note>
          <note n="9869d9ef">
            Det jag tycker är konstigt och inte förstår är varför det Tessinska
            Slottet inte skall höra ihop med Storkyrkan och Tessinska palatset
            eller med arvfurstens palats, som ju är från samma tid, utan i
            stället hänga ihop med det grå Riksdagshuset. Jag anser att det
            är väldigt viktigt att lyfta fram tiden. Slottet är inte en produkt
            från början av 1900-talet, utan borde tillhöra den epok som det
            kommer ifrån. Då vore det naturligt att det fick tillbaka sin
            färg.
          </note>
          <note n="978d4484">
            Jag vet också att det är viktigt med fasader. Stockholms stad
            har gjort ett stort arbete när det gäller att titta på fasaderna.
            Vi är många i Stockholm som blir sneda i nacken av att gå och
            titta på alla vackra fasader. Det skall bli roligt när också fasaderna
            på Stockholms slott blir klara.
          </note>
          <note n="dfbc07b6">
            Kan inte kulturministern ta detta under omprövning?
          </note>
          <note n="bedafd32">
            Anf. 27 Kulturminister MARGOT
          </note>
          <note n="7b68533a">
            WALLSTRÖM (s)
          </note>
          <note n="96817327">
            Herr talman! Först vill jag kommentera regeringens och riksdagens
            inflytande och ansvar för kulturhuvudstadsåret. Vi från Kulturdepartementet
            håller oss naturligtvis väl informerade. Vi har en bra kontakt
            med dem som sköter planeringen inför kulturhuvudstadsåret. Vi
            skall ha fortlöpande kontakt för att diskutera vad regeringen
            kan ställa upp med och hur ansvarsfördelning och ekonomiskt ansvarstagande
            skall ske i fortsättningen.
          </note>
          <note n="f61ab82c">
            Gruppen har valt att jobba på ett sådant sätt att man väntar
            ut en del av den planering som kommer.
          </note>
          <note n="d0dbcb3d">
            Man har inte redan detaljerade planer på alla fält. Det tror
            jag säkert är en klok strategi och en klok planering.
          </note>
          <note n="e06bc58c">
            Därför kommer vi med all säkerhet att på ett eller annat sätt
            gå in och hjälpa till. Vi har tyckt att det är naturligt att ta
            reda på hur regeringen kan hjälpa till när det gäller att föra
            ut kulturhuvudstadsåret i det övriga landet.
          </note>
          <note n="fa304dad">
            Det pågår en diskussion om hur vi skall fördela ansvar, aktiviteter
            och ekonomi. Birgitta Wistrand kan känna sig lugn: Vi skall följa
            frågan med stort intresse. Vi skall ta del i aktiviteterna på
            ett vettigt sätt.
          </note>
          <note n="d33112bf">
            Jag har tagit reda på hur det ligger till med kulören på Stockholm
            slott. Frågan kan säkert diskuteras mycket. Jag tog reda på detaljerna.
          </note>
          <note n="0f5ed7d6">
            Om man skall återgå till en ljusgul originalkulör måste målningen
            utföras med kalkfärg, säger experterna. Det är väldigt svårt att
            använda kalkfärg på den nuvarande cementhaltiga putsen. Om man
            skall måla om måste man avlägsna putsen. Det skulle framför allt
            vara mycket kostnadskrävande och ta tid. Det är också svårt att
            avlägsna putsen utan att samtidigt skada murverket.
          </note>
          <note n="286912ea">
            Slottsarkitekten säger att putsen är i så gott skick att den
            håller ytterligare ca 30 år.
          </note>
          <note n="ce2e3b17">
            Det är klart att man kan tänka sig en annan färgtyp som fäster
            på cementputs, men då kan man kanske få kulören men inte den ursprungliga
            kalkfärgsytan. Det är så man har bedömt det. Man har valt att
            ändå behålla den bruna kulören. Men det kan som sagt säkert diskuteras.
          </note>
          <note n="3dcb45aa">
            Anf. 28 BIRGITTA WISTRAND (m)
          </note>
          <note n="b54068f7">
            Herr talman! Jag har också tagit reda på vad som gäller. Det
            har varit mycket skriverier om detta. Experterna är naturligtvis
            inte ense. Därför måste man ha en egen uppfattning. Det var den
            uppfattningen jag efterlyste. Vilken uppfattning har kulturministern
            själv?
          </note>
          <note n="2fad1b67">
            Jag har själv kommit till den uppfattningen att man skulle kunna
            ta det i två steg. Man skulle kunna börja med att måla i rätt
            färg, men med en färg som inte ger den riktiga ytan. Om 25-30
            år, när putsen ändå skall bytas, skulle man kunna gå tillbaks
            till den helt rätta färgen.
          </note>
          <note n="657a59e3">
            Jag tror att det är viktigt att på något sätt visa att
          </note>
          <note n="870806cf">
            Slottet inte tillhör den period som Operan och Riksdagshuset
            gör utan att det tillhör en annan period. Det är viktigt att man
            ser var Slottet hör hemma kulturhistoriskt. Jag tycker att det
            skulle ge en klar signal om vad Slottet är för palats.
          </note>
          <note n="ee74494f">
            Jag vill återigen komma tillbaka till svaret på frågan om kulturhuvudstadsåret.
            Jag tycker att kulturministern är defensiv. Vad skulle kulturministern
            vilja att året gav, mer än att hela Sverige är med? Vad skall
          </note>
          <note n="975e7eb1">
            Stockholm visa upp? Vad skall det bli?
          </note>
          <note n="da2a08d4">
            Jag förstår att ni skall delta i arbetet. Finns det ingenting
            som kulturministern anser skulle vara en höjdpunkt?
          </note>
          <note n="779a37da">
            Anf. 29 Kulturminister MARGOT
          </note>
          <note n="7b68533a">
            WALLSTRÖM (s)
          </note>
          <note n="72cacad0">
            Herr talman! Vi är inte alls defensiva. Vi tycker att det är
            viktigt att vi har ett nära samarbete med den kommitté som jobbar
            med frågorna. Vi håller för närvarande på att fundera. Detaljerna
            är inte klara. Vi för en debatt om offensiva satsningar. Men jag
            har ingenting klart i dag. Jag kan inte säga exakt hur det skall
            se ut. Vi måste följa kommittén väldigt nära, som jag bedömer
            det.
          </note>
          <note n="f7345bc7">
            När man som privatperson ytligt följer med i debatten kan man
            säkert tycka att det verkar käckt att återgå till den gula kulören.
            Jag tar del av faktauppgifterna och lyssnar på de myndigheter
            som har ansvar och sköter detta. Jag tycker att jag får vika mig
            för sakkunskapen.
          </note>
          <note n="927be614">
            Det är dessutom vi som i så fall skulle betala en ommålning,
            och de pengarna finns inte.
          </note>
          <note n="056491a9">
            Anf. 30 BIRGITTA WISTRAND (m)
          </note>
          <note n="7a80457f">
            Herr talman! Som jag sade, kulturministern, är experterna faktiskt
            oense. Det är därför man själv måste ha en uppfattning.
          </note>
          <note n="2080b5d2">
            Jag tackar för debatten. Jag tror att vi skall hålla både frågan
            om Slottets färg och frågan om kulturhuvudstadsåret levande.
          </note>
          <note n="fa247200">
            Överläggningen var härmed avslutad.
          </note>
          <note n="a9691fe2">
            7 § Svar på interpellation 1994/95:91 om arbetsrätten
          </note>
          <note n="9360a64d">
            Anf. 31 Statsrådet LEIF BLOMBERG (s)
          </note>
          <note n="e45b5ad4">
            Herr talman! Kent Olsson har frågat mig om den nyligen tillsatta
            kommissionen om den svenska arbetsrätten.
          </note>
          <note n="140cc01e">
            Kent Olsson har inledningsvis frågat om det parlamentariska inflytandet
            vid framtagning av nya förslag rörande arbetsrätten.
          </note>
          <note n="86115c4c">
            Syftet med kommissionen är att den skall söka lösningar på de
            problem som arbetsmarknadens parter anser finns på arbetsrättens
            område. Det väsentliga är här att kommissionen under medverkan
            av parterna skall finna former för hur parterna själva i så stor
            utsträckning som möjligt genom kollektivavtal kan utforma de arbetsrättsliga
            reglerna så att de fungerar väl i praktiken och blir så enkla
            och effektiva som möjligt. Det är alltså meningen att man genom
            kollektivavtal skall komma fram till lösningar. Om det går att
            komma fram denna väg är det parlamentariska inflytandet av mindre
            betydelse.
          </note>
          <note n="47f5539f">
            Om man emellertid inte skulle kunna komma fram denna väg inom
            ett visst område, kan det bli aktuellt för kommissionen att lägga
            fram lagförslag. Dessa kommer då naturligtvis att beredas och
            beslutas på sedvanligt sätt.
          </note>
          <note n="e0242b9a">
            Kent Olsson har vidare frågat vilka åtgärder som kommer att vidtas
            för att arbete skall kunna skapas i småföretagen.
          </note>
          <note n="60601ed5">
            Beträffande småföretagen anges i direktiven till kommissionen
            (dir. 1995:30) att särskild hänsyn skall tas till den situation
            som småföretagen och deras anställda befinner sig i. I kommissionen
            finns också som expert en representant från Företagarnas riksorganisation.
          </note>
          <note n="40e91c1c">
            Kommissionen kommer mycket noggrant att kartlägga de särskilda
            problem som småföretagen ställs inför. Det är min förhoppning
            att man genom kollektivavtal skall kunna lösa så många problem
            som möjligt. Detta ställer krav på att förhandlingarna inom kommissionen
            sker i en anda av samförstånd, vilket jag tror att det finns all
            anledning att se optimistiskt på.
          </note>
          <note n="8ac93500">
            Det är visserligen riktigt att det finns småföretag där det inte
            har träffats kollektivavtal. Det är också riktigt att många småföretag
            därför inte kommer att omfattas av de kollektivavtal som kan komma
            att slutas. I direktiven nämns detta som ett problem och skall
            uppmärksammas i kommissionens arbete. Det finns dock inte något
            hinder för att även de små företag som inte har kollektivavtal
            träffar sådana, exempelvis i form av s.k. hängavtal, varigenom
            arbetsgivaren förbinder sig att tillämpa det gällande branschavtalet
            inom området.
          </note>
          <note n="eb788c3d">
            Regeringens strävan är att bygga vidare på den svenska arbetsrättsliga
            modellen. Den innebär att det i första hand är arbetsmarknadens
            parter som genom kollektivavtal skall ge de arbetsrättsliga reglerna
            en sådan utformning att de fungerar väl i praktiken, blir så enkla
            och effektiva som möjligt och lägger inflytande, ansvar och befogenheter
            så nära de berörda som över huvud taget är möjligt. En förutsättning
            för detta system är att det även på mindre arbetsplatser träffas
            någon form av kollektivavtal.
          </note>
          <note n="2c0c89ba">
            Kommissionen skall redovisa sitt uppdrag senast den 1 mars 1996.
            Kent Olsson har frågat om detta innebär att de nuvarande arbetsrättsliga
            reglerna skall vara kvar under ytterligare nästan ett år och att
            därmed ingenting kommer att hända på det arbetsrättsliga området
            för att skapa fler arbetstillfällen.
          </note>
          <note n="07147f17">
            Svaret på den frågan är helt beroende av hur det går med förhandlingarna
            inom kommissionen. Förhoppningen är att man så snart som möjligt
            skall komma överens avtalsvägen. Avtalslösningarna är på intet
            sätt bundna till den 1 mars 1996 utan kan i enlighet med parternas
            vilja få träda i kraft tidigare.
          </note>
          <note n="6e46237f">
            Avslutningsvis har Kent Olsson frågat vad som händer om fack
            och arbetsgivare inte kommer överens.
          </note>
          <note n="d4238b18">
            Jag vill först säga att det är min förhoppning att de verkligen
            kommer överens. I direktiven har vi också angett att inriktningen
            bör vara att i möjligaste utsträckning undvika lagstiftningsåtgärder.
            Om det emellertid skulle visa sig att lagstiftningsåtgärder krävs
            inom ett visst område har vi i direktiven sagt att kommissionen
            skall utarbeta konkreta förslag till hur dessa lagregler bör vara
            utformade.
          </note>
          <note n="6e0ed1bb">
            Anf. 32 KENT OLSSON (m)
          </note>
          <note n="f1e9d85e">
            Herr talman! Låt mig inledningsvis få tacka statsrådet för svaret
            på interpellationen.
          </note>
          <note n="024bac04">
            Jag måste säga att jag är en aning besviken på svaret. Svaret
            ger ingen antydan om att statsrådet och regeringen skyndsamt har
            för avsikt att ändra arbetsrätten. Denna skyndsamhet hade man
            dock när man vid regeringsskiftet genast förändrade de små förnyelser
            av arbetsrätten som fyrpartiregeringen genomförde. Man valde att
            följa LO och facket och lade genast ned den arbetsrättskommitté
            som faktiskt tillsatts av
          </note>
          <note n="9d37182e">
            Mona Sahlin under den tidigare socialdemokratiska regeringen.
            Dessutom återställde man provanställningsperioden till sex månader
            liksom tiden för visstidsanställning vid arbetsanhopning som åter
            sänktes till sex månader. Man återinförde det fackliga vetot och
            turordningsreglerna.
          </note>
          <note n="79b630f8">
            Den parlamentariska arbetsrättskommittén, som alltså tillsattes
            under Mona Sahlin, skulle ha lagt fram sitt slutbetänkande i november
            1994 med förslag till förändringar i arbetsrätten. Men man fick
            inte göra detta, utan kommittén lades ned. Varför ville man ej
            låta denna parlamentariska utredning få lägga fram sitt förslag,
            som därefter kunde ha remissbehandlats?
          </note>
          <note n="82a739a0">
            I detta låg en möjlighet att se vilka förändringar som den parlamentariska
            kommittén hade föreslagit kring arbetsrätten.
          </note>
          <note n="6bc32012">
            På vad sätt, frågar man sig, är en kommission bättre? Man får
            intrycket av att regeringen sitter i LO:s och fackets knä då det
            gäller arbetsrätten. Läpparnas bekännelser stämmer inte med verkligheten.
            Hur skall man annars tyda statsministerns uttalande häromveckan
            om att arbetsrätten måste utformas så att den främjar företagandet,
            framför allt småföretagandet?
          </note>
          <note n="196b2739">
            Han sade vidare att arbetsrätten måste vara så utformad att den
            inte försvårar för småföretagen att expandera och göra nysatsningar.
            I regeringsförklaringen sade statsministern att det är i näringslivet
            de nya arbetstillfällena i första hand måste komma.
          </note>
          <note n="fdd27062">
            Näringsminister Sten Heckscher har sagt att arbetsrätten är över
            20 år gammal och att det inte råder något tvivel om att den måste
            ses över. Statsrådet Leif
          </note>
          <note n="b5672055">
            Blomberg har själv sagt att behovet att modernisera arbetsrätten
            är stort.
          </note>
          <note n="93eda112">
            Men varför återställer man då arbetsrätten? Enligt regeringen
            är det för att den skall bli bättre. Därefter tillsätter man en
            kommission för att förbättra den ytterligare. Vilken logik!
          </note>
          <note n="236226ea">
            Målet är att åstadkomma en långsiktig och stabil arbetsrätt,
            säger man. Men då kan man inte förändra den stup i ett. Småföretagare,
            Svenska arbetsgivareföreningen, ekonomer, andra organisationer
            och socialdemokrater har bett regeringen att återställa arbetsrätten
            till den form den hade under fyrpartiregeringen.
          </note>
          <note n="eb306e04">
            Detta skulle ge fler jobb, därom är alla överens. Olika typer
            av råd ger knappast några nya arbeten.
          </note>
          <note n="87f6a88b">
            Lyssnar man inte på det företagarna säger kommer man inte att
            få ned den höga arbetslösheten, en arbetslöshet som i dag är på
            nästan 13 %. Det är ca 550 000
          </note>
          <note n="1049b49a">
            människor som står utanför arbetsmarknaden. Höjda skatter, höjda
            arbetsgivaravgifter och återställd arbetsrätt har visat sig kontraproduktivt
            och har trots högkonjunktur inte minskat arbetslösheten.
          </note>
          <note n="5871f4ae">
            När nu regeringen tillsatt denna kommission, eftersom olika ministrar
            anser arbetsrätten vara otidsenlig, skulle jag vilja fråga statsrådet:
            När kan kommissionen förväntas lägga fram förslag? Vem bestämmer
            om fack och företag är oense? Är detta ett hot mot företagen?
            Kommer man inte överens, lagstiftar regeringen och följer som
            tidigare facket.
          </note>
          <note n="50821fb3">
            Om kollektivavtal slutes mellan LO och SAF, vad innebär det för
            dem som inte har kollektivavtal? Jo, då utesluts ett stort antal
            småföretag som inte är med i kollektivavtalsslutande organisation.
            Regeringen säger ju att arbetsrätten behöver ändras för just småföretag.
            Jag blir en aning konfunderad när statsrådet svarar att dessa
            företag skall träffa kollektivavtal i form av hängavtal, så att
            arbetsgivaren förbinder sig att tillämpa detta kollektivavtal,
            trots att företaget inte har kollektivavtal. Det kan väl inte
            vara så att statsrådet menar att man skall tvinga småföretagen
            att träffa avtal.
          </note>
          <note n="3770b3ce">
            Denna grupp är inte heller någon liten grupp av befolkningen.
            Av de 2,5 miljoner anställda på den privata arbetsmarknaden är
            mer än 1 miljon anställda hos arbetsgivare som inte är medlemmar
            i någon kollektivavtalsslutande organisation. I stort sett 40-
          </note>
          <note n="57ec939b">
            45 % av den privata arbetsmarknaden och ca 25 % av hela arbetsmarknaden
            står utanför det beslut om kollektivavtal som eventuellt kan komma
            att beslutas av kommissionen. Anser statsrådet detta vara tillfredsställande?
            Vad tänker statsrådet göra åt detta?
          </note>
          <note n="e6f2a2da">
            De förändringar i arbetsrätten som eventuellt kan göras kommer
            alltså att gynna storföretag men slå hårt mot småföretag. Är detta
            enligt statsrådet ett bra sätt att skapa nya arbetstillfällen
            i den situation där vi befinner oss nu, med över 500 000 arbetslösa?
          </note>
          <note n="21854a72">
            Anf. 33 ELVER JONSSON (fp)
          </note>
          <note n="5ce8b3bd">
            Herr talman! Först skall jag ta upp en teknisk fråga. I interpellationssvaret
            hänvisar statsrådet till att kommissionen "skall redovisa sitt
            uppdrag senast den
          </note>
          <note n="5821b37c">
            1 mars 1995". Min fråga är om tryckfelsnisse har varit framme
            eller om det ligger något annat bakom detta.
          </note>
          <note n="e1fbf7da">
            I interpellationssvaret sjunger statsrådet avtalets lov - det
            är det som är kungsvägen. Annars blir det lagstiftning, och då
            blir det naturligtvis parlamentarisk beredning, är beskedet.
          </note>
          <note n="35a5ad15">
            Egentligen kan man säga, herr talman, att den deklarationen i
            långa stycken är ganska invändningsfri. Problemet är att svårigheterna
            har varit stora, särskilt för småföretag. Man har känt osäkerhet.
            Man har bromsat nyanställningar genom åren, och det har blivit
            till men för hela arbetsmarknaden.
          </note>
          <note n="b3788a5e">
            Vad gjorde då den förra regeringen, och vad beslöt riksdagen
            under den förra mandatperioden? Jo, det var en försiktig reformering
            som genomfördes, då bl.a. längre provanställning och två undantag
            från turordningsreglerna var de mest framträdande punkterna. Det
            var en liten förändring, och man kan säga att det var en varsam
            reformering. Men den hade en positiv effekt, därför att den hade
            starkt psykologiskt värde.
          </note>
          <note n="a80d323a">
            Statsrådet kan naturligtvis invända att återställaren inte heller
            är så märkvärdig. Jo, den är det, därför att den har just ett
            psykologiskt värde. Låt vara att man överdriver sin oro för vad
            arbetsrättsreglerna innebär, men de har ändå den effekten.
          </note>
          <note n="8d6391a8">
            Detta sker i ett arbetsmarknadsläge där vi de senaste veckorna
            har sett att varslen ökar och att det är färre lediga platser.
            Arbetslösheten har i praktiken inte minskat under detta år. Där
            har vi en stor del av de svåra bieffekter som detta har fört med
            sig.
          </note>
          <note n="f4987088">
            I den regeringen och LO närstående avisan Aftonbladet stod det
            att läsa så sent som i går eftermiddag:
          </note>
          <note n="fb9c19fb">
            "S-regeringen signalerar numera, efter att bl a lagen om anställningsskydd,
            Las, återställts, oupphörligt att den vill tillmötesgå berättigade
            krav från näringslivet på ändringar i arbetsrätten. Framför allt
            för småföretagen. Det talas vitt och brett om omprövning, särskilda
            regler, att lagen ska främja företagande o s v."
          </note>
          <note n="dfa8bc29">
            Det nämns också vad statsministern sade hos Industriförbundet,
            vilket interpellanten citerade här.
          </note>
          <note n="a33e277b">
            Man avslutar stycket med att säga att statsministern blev "inte
            trodd på sitt ord. Det är illa, men symptomatiskt."
          </note>
          <note n="b81fa561">
            Den stora frågan är alltså: Vad är det som behöver göras? Aftonbladet
            uppmanar Leif Blomberg att här i dag tala klarspråk. Till dels
            har statsrådet gjort det, men jag tror att det skulle behövas
            ett förtydligande, nämligen om en vilja till beredskap att vara
            med på förändringar som i praktiken ligger mycket nära den balanspunkt
            som den förra riksdagen beslöt om och som i grunden var väldigt
            positiva för arbetslivet i stort. Jag skulle vilja att Leif Blomberg
            tog ut steget ytterligare något och gav en deklaration på den
            punkten. Om regeringen och statsrådet är beredda att verka i en
            sådan riktning tror jag att det skulle kunna förlösa kommissionen
            och hjälpa parterna att snabbare komma fram till en god uppgörelse.
          </note>
          <note n="120442fa">
            Anf. 34 Statsrådet LEIF BLOMBERG (s)
          </note>
          <note n="093612d8">
            Herr talman! Vi har valt vägen att gå via en kommission, som
            har ledamöter från näringslivsorganisationerna, dvs. Arbetsgivareföreningen
            och offentliga arbetsgivarorganisationer. Även småföretagarna
            finns representerade i kommissionen. Vi har också på andra sidan
            bordet löntagarorganisationerna i
          </note>
          <note n="a3fde17c">
            Sverige. Den tredje parten i sammanhanget är samhället och regeringen,
            genom att vi utser ordförande och några ytterligare ledamöter.
          </note>
          <note n="a1167469">
            Det här är ett helt nytt sätt att försöka greppa problematiken.
            Vi har frågat arbetsgivar- och arbetstagarorganisationer och även
            småföretagarna om de är beredda att i den här formen medverka
            till att hitta bra och ändamålsenliga regler, både för löntagarna
            och för arbetsgivarna. Samtliga nu inblandade parter har svarat
            ja på den frågan.
          </note>
          <note n="d8b0aa61">
            Vi tycker alltså att det är viktigt och värdefullt att ge parterna
            en möjlighet att skapa förutsättningar för att dels göra en gemensam
            probleminventering, dels beskriva de problem som man själv ser,
            såväl ur löntagarperspektiv som ur arbetsgivarperspektiv och inte
            minst småföretagarperspektiv. Därefter skall man ge sig i kast
            med att försöka komma fram till avtalslösningar på problemen och
            på det sättet ta hänsyn till både löntagar- och arbetsgivarintressen.
            Det är ett måste - det går inte att bara se ensidigt till den
            enes intressen.
          </note>
          <note n="0b286c60">
            Ett av grundfelen med de förslag som kom under den borgerliga
            regeringsperioden och som sedan genomfördes var att man bara såg
            till företagens intressen och inte till löntagarnas intressen.
            Om man skall klara ut det här i ett långsiktigt framtidsperspektiv
            måste man ha en annan ingång och en annan vision om hur en arbetsrätt
            skall vara, där man också för in löntagarna och människorna i
            sammanhanget och inte glömmer bort att de finns där.
          </note>
          <note n="eb100f96">
            Kent Olsson säger att kommissionen innebär att man sitter i LO:s
            knä. Kent Olsson glömmer bort att hela arbetsgivarvärlden är representerad
            på andra sidan bordet i kommissionen, och även småföretagarna.
          </note>
          <note n="4167604a">
            Kent Olsson utvecklar en demagogi i den högre skolan i fråga
            om att sprida myter om att arbetsrätten är den stora skurken när
            det gäller de problem som
          </note>
          <note n="bd1568d2">
            Sverige i dag har och att det finns 600 000 arbetslösa i det
            här landet.
          </note>
          <note n="460839dc">
            Jag tycker att det vore klädsamt om Kent Olsson tog bort den
            mytbildningen och försökte göra en praktisk verklighetsbeskrivning
            i stället. Det kan ju inte vara så att arbetslöshetsproblematiken
            i det svenska samhället i allt väsentligt hänger på att man har
            en provanställning på sex eller tolv månader eller på att man
            får ha en litet längre visstidsanställning.
          </note>
          <note n="b3445c5c">
            Det kan inte vara på det sättet. Jag tror att det är en fördel
            om vi skalar bort mytbildningen och propagandaapparaten från de
            här samtalen och i stället försöker titta på de faktiska och reella
            problemen.
          </note>
          <note n="5f2be237">
            Det kan inte heller vara så att Kent Olsson menar att de anställda
            människorna i småföretagen i vissa avseenden skall ha betydligt
            sämre trygghet, betydligt sämre inflytandemöjligheter och betydligt
            sämre utveckling i det egna arbetet, eller att det inte skall
            vara lika välbeställt med jämställdheten där som i andra avseenden.
            Det måste vara innebörden i Kent
          </note>
          <note n="022e7bda">
            Olssons förslag, dvs. att bara man försämrar arbetsrätten tillräckligt
            mycket för löntagarna blir allting frid och fröjd. Jag tycker
            att det är en litet knepig argumentation, som inte leder någonstans.
            Hela poängen med kommissionen är ju att parterna nu har en möjlighet.
          </note>
          <note n="9889d341">
            Elver Jonsson säger att man i Aftonbladet vill att jag skall
            tala klarspråk och tala om vilka förändringar som skall göras
            i arbetsrätten. Så går det inte till. Om vi tillsätter en kommission
            där parterna skall analysera problemet utifrån de direktiv som
            finns och säger sig vilja medverka i positiv anda i den riktning
            som direktiven talar om, även för småföretagen, litar i varje
            fall jag på att personerna i kommissionen också klarar av att
            komma fram till resultat som innebär att man hittar modellerna
            för arbetsrätten i de avseenden som det möjligen finns problem
            för det lilla eller stora företaget eller för löntagarna. Arbetsrätten
            behöver reformeras också utifrån ett löntagarperspektiv i dag,
            därför att anställningsformerna har förändrats, så att man har
            nya verksamhetsformer osv. Det behöver man ta hänsyn till i arbetsrätten.
          </note>
          <note n="431aa22f">
            Det är ett ömsesidigt intresse att man i förtroendefull samverkan
            hittar modellerna för framtiden och knäcker problemen. Det är
            viktigt att vi visar en tillit till det. Det vore egendomligt
            om jag, som statsråd i regeringen, skulle tala om för kommissionen
            att den skall göra det och det och teckna kollektivavtal om det.
            Jag kan försäkra båda herrarna här, att ett sådant agerande och
            ett sådant beteende inför arbetsgivaroch löntagarorganisationerna
            i kommissionen skulle få den rakt motsatta effekten. Då hade vi
            inte någon kommission, utan då fick vi börja om från början utifrån
            helt andra förutsättningar. Jag tycker att det vore väldigt tråkigt.
            Dessutom skulle resultatet säkert bli mycket sämre.
          </note>
          <note n="cf75e8e0">
            Anf. 35 KENT OLSSON (m)
          </note>
          <note n="b8c0b5d6">
            Herr talman! Det är faktiskt inte så, statsrådet, att jag på
            något sätt försöker vara demagogisk. När man frågar enskilda företagare
            vad som är det stora hindret för att nyanställa hävdar nästan
            samtliga att detta gäller arbetsrätten. Statsrådet har själv fått
            brev från småföretagare som säger: Förändra arbetsrätten så snart
            som möjligt!
          </note>
          <note n="84591b32">
            I sitt upprop den 2 maj tog småföretagarna upp att detta är den
            viktigaste reformen inom arbetsrätten, dvs. att man med små förändringar
            återgår till det som genomfördes av fyrpartiregeringen. Det gäller
            t.ex.
          </note>
          <note n="f8d823d5">
            provanställning på tolv månader, visstidsanställning på tolv
            månader och undantag när det gäller turordningsreglerna. Jag trodde
            faktiskt att statsrådet också var medveten om att det här är en
            av de viktigaste åtgärderna för att skapa flera arbetstillfällen.
          </note>
          <note n="ad2bbf20">
            I dag är arbetslösheten 13 %. Då är det viktigt att man lyssnar
            till företagarna. Jag har också uppfattat att statsministern och
            näringsministern har varit beredda att förändra det här. Varför
            tar det så lång tid?
          </note>
          <note n="8dd38ca0">
            Jag blir också rädd när statsrådet står här och säger att om
            man inte kommer överens så kommer ingenting att ske. Det innebär
            i så fall att om kommissionen inte kommer överens kommer vi under
            lång tid att ha kvar denna arbetsrätt i det här landet. Statsrådet
            säger att vi då inte skall lagstifta. Om man skall lagstifta kan
            man på något sätt se hur det har varit tidigare. Det blir troligtvis
            två mot en. Om inte LO och arbetsgivarna kommer överens kommer
            regeringen säkerligen att gå på LO-sidan.
          </note>
          <note n="86efd277">
            Det finns ytterligare en fråga som är oroande och som jag har
            tagit upp här tidigare. Jag skulle vilja ha statsrådets svar på
            vad som kommer att hända med alla dessa småföretagare som inte
            har kollektivavtal.
          </note>
          <note n="cb23c16c">
            Ca 40-45 % av den privata arbetsmarknaden står alltså utanför
            kollektivavtal. Storföretagen kan klara sig. Enligt vad vi har
            förstått tycker ministern att det är bra om man genomför förändringar
            i arbetsrätten men att man inte skall göra förändringar för små
            företag. Skall dessa små företag på något sätt tvingas till hängavtal,
            trots att de i dag inte har kollektivavtal?
          </note>
          <note n="38f0b0f1">
            Det finner jag mycket underligt. Jag skulle vilja ha ett direkt
            svar av statsrådet om vad han ämnar göra för att 40-45% av arbetsmarknaden
            skall få möjlighet att genomföra de förändringar av arbetsrätten
            som jag tror att ministern menar att man skall i kommissionen.
          </note>
          <note n="bcadba77">
            Det fanns - om man hade varit angelägen - förslag från den tidigare
            arbetsrättskommittén. Om man inte tyckte om förslagen kunde man
            ha remissbehandlat och tagit fram en del av dem. Det var onödigt
            klåfingrigt och det var illa för den svenska arbetsmarknaden att
            man tog tillbaka de förslag som den borgerliga regeringen lade
            fram.
          </note>
          <note n="f87fa01f">
            Anf. 36 ELVER JONSSON (fp)
          </note>
          <note n="d1e73166">
            Herr talman! Statsrådet gav inte besked om när kommissionen skall
            avsluta sitt arbete. Jag frågade om det är ett tryckfel i det
            skrivna svaret eller om det som står på s. 3 är korrekt. Det behöver
            redas ut.
          </note>
          <note n="4f073e59">
            Jag vill upprepa vad jag har sagt i många sammanhang här i arbetsmarknadspolitiska
            debatter. Det var olyckligt med återställarna. Vi har framför
            allt lidit en tempoförlust. Det är ingen tvekan om att vi tolkar
            regeringens svar och statsrådets framträdande här som att man
            ändå känner sig något ångerköpt.
          </note>
          <note n="87a013a0">
            Statsrådet säger att man har valt vägen att över en kommission
            med parterna lösa den här frågan. Det var en salomonisk lösning.
            Men det är åter igen fråga om en tempoförlust och det är mycket
            olyckligt för arbetsmarknaden.
          </note>
          <note n="d979d850">
            Jag kan dela Leif Blombergs uppfattning om att det har förekommit
            mytbildning genom åren både på vänster- och högerhåll. Ju längre
            ut på kanten man har varit, desto större mytoman har man i regel
            också visat sig vara. Därför tror jag att vi skall försöka komma
            bort från tanken att det nu gäller att välja sida.
          </note>
          <note n="589fe7b7">
            En grupp säger att man står för löntagarnas intressen, medan
            en annan säger att man talar för företagarna. Som politiker och
            lagstiftare gäller det att hitta en balansgång. Vi kan inte sitta
            i knät på eller vara ensidiga företrädare för någon part. Det
            gäller att skapa ett regelsystem där bägge parter deltar i konstruktiv
            samverkan. Det intressanta är, precis som regeringsorganet Aftonbladet
            säger, att den förra regeringen och riksdagen fattade beslut om
            en mycket försiktig förändring när det gäller arbetsrätten. Jag
            känner instinktivt att egentligen säger regeringen att det vore
            ganska rimligt att hamna mycket nära den modell som gällde fram
            till senaste årsskiftet.
          </note>
          <note n="2bf5d2cc">
            Herr talman! Avslutningsvis vill jag bara deklarera för Folkpartitets
            del att vi hävdar att arbetsrättsliga regler behövs. Vi har varit
            med när det gäller medbestämmandelagen, LAS m.m. Vi har t.o.m.
            varit pådrivande gentemot tidigare socialdemokratiska regeringar
            som inte alltid har varit särskilt progressiva i sådana frågor.
            Åter igen gäller att det här måste stämmas av. Man måste hitta
            en balans och samtidigt ge parterna ett stort ansvar när det gäller
            avtal i allmänhet och när det gäller att hantera regelsystem.
            Vi har en god tradition på det området. Låt oss fullfölja det,
            men låt ändå regelmodellen justeras på ett rimligt sätt.
          </note>
          <note n="201b067c">
            Anf. 37 Statsrådet LEIF BLOMBERG (s)
          </note>
          <note n="d31bf565">
            Herr talman! Kent Olsson travar på med sin demagogi i den högre
            skolan. Han fortsätter och drar på ännu vidare. Han säger att
            det största hindret för tillväxt i det svenska samhället och när
            det gäller att få fler människor i arbete är arbetsrätten.
          </note>
          <note n="05c22fe7">
            Jag trodde i min enfald att det möjligen fanns en för svag efterfrågan
            och att räntorna kanske är för höga så att man inte kan investera
            i tillräckligt stor utsträckning. Jag trodde att det var den typen
            av problem som utgjorde de stora frågorna för att företagsamheten
            i Sverige skall få en god chans. Genom att långsiktigt skapa tilltro
            till en ekonomisk stabilitet och en bra utveckling för framtiden
            kan vi skapa jobb för folk. Det är väl den stora frågan.
          </note>
          <note n="e085b802">
            Den här uppfattningen delas inte alls av Kent Olsson, utan han
            säger att det beror på arbetsrätten. Jag tycker ändå att det på
            något sätt blir mycket konstigt och egendomligt när man anser
            att vissa regler i arbetsrätten skulle utgöra den stora frågan.
            Man anser t.ex. att vissa av de regler som den borgerliga regeringen
            genomförde förra gången - förlängning av provanställning och visstidsanställning
            med sex månader - skulle kunna skapa hundratusentals arbetsuppgifter.
          </note>
          <note n="af169ca1">
            Jag tycker att det vore klädsamt om Kent Olsson ändå tonade ner
            det här till vad det faktiskt är fråga om och på ett sakligt,
            konstruktivt sätt var beredd att diskutera de konkreta förändringar
            som möjligen, enligt hans uppfattning, skulle kunna leda till
            en positiv utveckling på arbetsrättens område - även för löntagarna
            och inte bara för arbetsgivarna. Det är mycket viktigt att komma
            ihåg det. Vi är beredda att förändra. Det är ingen tvekan om den
            saken.
          </note>
          <note n="f4433c31">
            Om parterna inte kommer överens i kommissionen vill vi att man
            lämnar lagförslag. Om de inte kan enas om lagförslag är det den
            tredje partens skyldighet och rättighet att föreslå de förändringar
            i arbetsrättslagstiftningen som man ifrån vår sida tycker är viktiga.
          </note>
          <note n="6f673c9d">
            De skall sedan i vanlig ordning beredas i den parlamentariska
            demokratin. Det är så det är tänkt att gå till.
          </note>
          <note n="bdf89f23">
            Det frågades vad som händer med dem som inte har avtal. Vad händer
            med dem som inte har avtal i dag? Det är ju så redan i dag. De
            får tillämpa den lagstiftning som finns på området. Om de vill
            ha andra regler kan de vara med och teckna ett avtal. Precis på
            samma sätt kommer det att vara fortsättningsvis.
          </note>
          <note n="fb852644">
            Kommissionen har dessutom ett uppdrag att speciellt se över om
            det finns några varianter som man skulle kunna införa. Man skall
            studera om man både skall förändra kollektivavtalen och göra vissa
            korrigeringar i lagen inom samma område eller hur det skall gå
            till. Det ingår också i kommissionens uppdrag att se över det
            här. Man kan också roa sig med att se hur det har varit historiskt.
            Om man inte har något avtal så gäller lagen. Så kommer det sannolikt
            att vara även i framtiden.
          </note>
          <note n="27d47c88">
            Elver Jonsson, litet längre ned på s. 3 i det skrivna interpellationssvaret
            står den "1 mars 1996". Det är feltryck i det ena fallet och rätt
            i det andra. Vi är inte ångerköpta, Elver Jonsson. Jag tycker
            att det är viktigt att vi nu går in i en konstruktiv dialog. Vi
            tycker att det är bra om man kan ändra arbetsrätten så fort som
            möjligt. Parterna måste dock också få tillfälle och chans att
            sitta ner och analysera problemen. Jag tror inte att det behöver
            ta någon längre tid. Sedan måste man diskutera hur man skall förändra.
            Även i det här sammanhanget blir det naturligtvis aktuellt att
            ge och ta. Det gäller att försöka komma fram till den balans som
            Elver Jonsson beskrev så bra.
          </note>
          <note n="4004408c">
            I den mån arbetsrättsliga regler på något avgörande sätt förhindrar
            en positiv utveckling av sysselsättningen i vårt land är det självklart
            att vi från regeringens sida är beredda att medverka till ett
            genomförande av sådana förändringar att de inte står i vägen för
            skapandet av de jobb som vi så gärna vill ha. I så fall måste
            vi avstå från den typ av argument och mytbildningsspridande som
            Kent Olsson står för i den här debatten och ägna oss mer åt den
            typ av dialog som
          </note>
          <note n="64fbe76f">
            Elver Jonsson står för.
          </note>
          <note n="ed828a81">
            Anf. 38 KENT OLSSON (m)
          </note>
          <note n="9b80236d">
            Herr talman! Statsrådet säger att jag ägnar mig åt demagogi.
            Jag ägnar mig inte alls åt demagogi, utan jag påpekar precis vad
            som sägs från den ena organisationen efter den andra, att ett
            av de största hindren för att anställa fler människor är arbetsrätten.
            Det säger oerhört många. Men jag säger ju inte att en ändring
            i arbetsrätten är det enda som behövs för att förändra arbetsmarknaden.
          </note>
          <note n="33026d50">
            Vi har från moderat sida lagt fram ett sjupunktsprogram, där
            vi talar om hur vi vill förändra arbetsmarknaden och skapa nya
            arbetstillfällen. Men även med detta har faktiskt regeringen misslyckats
            totalt. Man har inte bara misslyckats med arbetsrätten, utan man
            har också misslyckats genom att införa skattehöjningar, höjda
            arbetsgivaravgifter, försämringar för företagen vad gäller momsinbetalning
            samt olika typer av konkurrenshämmande bidrag. Man vet vad småföretagen
            vill och pratar väldigt fint om det, men effekten blir ju i verkligheten
            inte speciellt stor.
          </note>
          <note n="20664b76">
            Det fanns ju faktiskt en arbetsrättskommitté som var villig och
            beredd att lägga fram ett antal förslag.
          </note>
          <note n="218bb29d">
            Men vad regeringen gjorde var att direkt lägga ned
          </note>
          <note n="31e6ce53">
            Arbetsrättskommittén utan att ens låta frågorna remissbehandlas.
            De åtgärder som fyrpartiregeringen hade infört togs bort på en
            gång. De fick alltså inte chans att verka. En kommissionen tillsattes
            för att komma fram till ungefär samma slutsatser. På något sätt
            har man fått en känsla av, precis som Elver Jonsson sade, att
            kommissionen tillsätts och att den sedan får minskad betydelse.
            Man frågar sig varför inte direktiven gavs förrän den 23 mars,
            dvs. nästan sex månader efter regeringstillträdet.
          </note>
          <note n="83926c8f">
            En annan fråga är hur ofta kommissionen har sammanträtt. Har
            det varit några sammanträden? Har den kommit fram till någon typ
            av beslut, eller kommer man i mars månad fram till att man tyvärr
            inte har kommit överens? Jag kan inte se att facket har ändrat
            åsikt. Småföretagarnas inställning är ganska klar. Kommer man
            överens, så gör man det med LO
          </note>
          <note n="2768303e">
            och SAF om möjligheter till undantag från kollektivavtalet, men
            man kommer inte överens med småföretagarna. Småföretagarna är
            de som regeringen säger sig satsa på. Men på något sätt är det,
            som jag tidigare har sagt, en läpparnas bekännelse. De kommer
            nämligen inte att ges någon möjlighet, om det inte sluts någon
            typ av hängavtal eller om inte deras situation förändras.
          </note>
          <note n="ee04b58e">
            Jag hoppas verkligen att statsrådet nu i sitt avslutande anförande
            visar att man menar allvar med en ny arbetsrätt, så inte statsrådet
            och jag står här om ett år igen och konstaterar att arbetsrätten
            inte är förändrad, till men för småföretagare och för landet.
          </note>
          <note n="bcd5abc5">
            Anf. 39 Statsrådet LEIF BLOMBERG (s)
          </note>
          <note n="872ea825">
            Herr talman! Jag hade tänkt ställa några frågor till
          </note>
          <note n="00103fb7">
            Kent Olsson, för jag var inte medveten om att han inte hade rätt
            till ytterligare inlägg. Men nu får jag avstå från det, för det
            är inte sjysst att ställa frågor om inte
          </note>
          <note n="cd48cc38">
            Kent Olsson kan besvara dem.
          </note>
          <note n="3536a37b">
            Jag tycker att det är viktigt att vi har en dubbelsidig syn i
            frågan. Det är nämligen utgångspunkten för hela kommissionens
            arbete. Som jag sade var också bristen påtaglig tidigare. Det
            har i debatten också erkänts av många personer från vår sida,
            den borgerliga sidan, arbetstagarsidan och arbetsgivarsidan att
            den tidigare Arbetsrättsutredningen inte var ett bra sätt att
            jobba med frågorna, eftersom frågorna inte blev tillräckligt förankrade
            och man därför hamnade i en situation då vi sade: Okej, vi gör
            någonting åt detta i stället.
          </note>
          <note n="7b98764f">
            Vad har vi vunnit med denna process? Ingenting.
          </note>
          <note n="f65497e8">
            Det är mot den bakgrunden vi frågar oss om vi på något annat
            sätt skulle kunna hitta just en balanspunkt, som exempelvis Elver
            Jonsson pratar om och som också jag brukar prata om, så att både
            arbetsgivare och arbetstagare gynnas. Jag har i olika sammanhang
            sagt till parterna och andra som är intresserade av dessa frågor
            att ju bättre vi kan tillgodose löntagaren i dessa sammanhang,
            desto större blir flexibiliteten och friheten för arbetsgivaren.
            Jag är angelägen om att i ett större perspektiv finna lösningar
            på en del av småföretagarnas relevanta och reella problem, så
            att man inte hamnar i en situation som innebär en förändring,
            speciellt för det lilla företaget. Det skulle kunna innebära att
            löntagarna får det mycket sämre bara för att de är anställda i
            ett företag med tio anställda. Det är ju en bättre situation att
            vara anställd i ett företag med hundra eller tusen anställda.
            Detta är inte heller bra, för då kommer det lilla företaget att
            få svårigheter att rekrytera folk. Anställningstryggheten, inkomsttryggheten,
            friheten och utvecklingen i arbetet samt jämställdhetsproblematiken
            skulle bli annorlunda i det lilla företaget i negativ mening.
          </note>
          <note n="27df74a3">
            Det är värdefullt om vi kan utveckla och få till stånd en dialog,
            där både löntagarintresset och arbetsgivarintresset kan vägas
            ihop till något slags helhet för att det i andra änden skall komma
            ut någonting som för båda parter är bättre än den nuvarande arbetsrätten.
          </note>
          <note n="d9b5e031">
            Det finns alltså skäl för löntagarna och deras organisationer
            att se på arbetsrätten med kritiska ögon, sett från löntagarperspektivet.
            Det finns ett behov av förändring, därför att tryggheten är i
            många fall är skenbar - anställningsformer ändras, antalet frivilligt
            anställda ökar, arbetskraft kan hyras in och människor projektanställs,
            dvs. det blir mer av löshästar i systemet. Vad har de för trygghet
            jämfört med hur det var när jag började jobba fackligt, då lagarna
            infördes för
          </note>
          <note n="24650bd6">
            20 år sedan? Då gjordes nästan inga provanställningar alls. I
            dag provanställs nästan alla. Det är klart att det också är viktigt
            för löntagarna att få medverka till förändringarna.
          </note>
          <note n="61178969">
            8 § Svar på interpellation 1994/95:92 om segregationen i storstadsområdena
          </note>
          <note n="59ed19cf">
            Anf. 40 Statsrådet LEIF BLOMBERG (s)
          </note>
          <note n="5914a959">
            Herr talman! Eva Johansson har frågat mig vilka åtgärder jag
            är beredd att vidta för att få till stånd en kraftsamling från
            samhällets sida för att bryta den nedåtgående spiralen i de mest
            segregerade områdena.
          </note>
          <note n="ef63b0de">
            Vidare frågas om jag är beredd att medverka till att viktiga
            verksamheter och arbetsplatser lokaliseras till underförsörjda
            invandrartäta områden eller att resurser på annat sätt styrs i
            ökad grad till resursfattiga områden i storstäderna. Eva Johansson
            frågar även hur jag vill medverka till att upprätthålla Hela Sverige-strategin.
          </note>
          <note n="d8ed6100">
            Den tilltagande segregationen måste hejdas och utvecklingen vändas
            i positiv riktning med ökad integrering av invandrare i det svenska
            samhället. Det blir en av de största invandrar- och allmänpolitiska
            uppgifterna under de kommande åren. Integrationsfrågorna är något
            av ödesfrågor för hur samhällsutvecklingen skall kunna påverkas
            så att vi inte vidareutvecklar ett samhälle med A- och B-medborgare
            med invandrarna i strykklass. I regeringsförklaringen betonas
            också att hela vårt samhälle måste mobiliseras för att öka integrationen
            och motverka segregationen. Ansvaret för att motverka segregationen
            och att forma det samhälle vi lever i åvilar således var och en
            av oss. Jag delar därför Eva Johanssons uppfattning, att det behövs
            en kraftsamling för att vända segregationsutvecklingen - detta
            särskilt med beaktande av att utvecklingen fortgått under såväl
            hög- som lågkonjunktur.
          </note>
          <note n="4678cd7d">
            För att motverka segregationen krävs breda insatser och ökad
            samverkan mellan ansvariga myndigheter, kommuner, bostadsföretag,
            organisationer, enskilda personer osv. Jag har nyligen i ett interpellationssvar
            till Juan Fonseca berört segregationsproblematiken, bl.a. utifrån
            statens roll med anledning av förslaget i årets budgetproposition
            om att avsätta 125
          </note>
          <note n="922bbb0b">
            miljoner kronor till särskilda insatser i invandrartäta bostadsområden.
            Förslaget innebär att kommuner i främst storstadsområdena ges
            möjlighet att initiera olika samverkansprojekt i de mest utsatta
            bostadsområdena. Av kommunerna krävs det att en sammanhållen handlingsplan
            för de olika insatserna presenteras och en medfinansiering motsvarande
            minst hälften av kostnaderna för handlingsplanens genomförande.
          </note>
          <note n="593fc46c">
            Regeringen har vidare föreslagit ytterligare särskilda insatser
            i invandrartäta områden i det program för användning av medel
            från Europeiska socialfonden som har överlämnats till EU-kommissionen.
            Förslaget innebär att 10 % av medlen från fondens mål 3
          </note>
          <note n="0f299cc3">
            skall fördelas till invandrare i storstadslän. För budgetåret
            1995/96 blir det ca 125 miljoner kronor. Därtill kommer ytterligare
            medel från den nationella medfinansiering som fondens regler kräver.
            Det är i sammanhanget väsentligt att framhålla att kommunerna,
            som utför en stor del av arbetet mot segregation, också bär det
            huvudsakliga ansvaret för bostadsområdenas utveckling. Jag vill
            här också nämna att regeringen har tillsatt en utredning för översyn
            av bostadspolitiken. En av kommitténs uppgifter är att överväga
            vilka bostadspolitiska medel som kommunerna behöver för att motverka
            segregation och öka valfriheten i boendet.
          </note>
          <note n="1c9e0a38">
            I kompletteringspropositionen redovisas vilka ytterligare insatser
            och prioriteringar som görs från regeringens sida redan nu för
            att förbättra utgångsläget för storstadskommuner. Det gäller bl.a.
            tillfälliga personalförstärkningar på arbetsförmedlingarna där
            en stor andel bör användas för personal på förmedlingar i invandrartäta
            områden. Vid fördelningen av de medel som föreslagits i årets
            budgetproposition för sysselsättningsskapande åtgärder inom gymnasieskolan
            och komvux prioriteras verksamheter i de fyra kommunerna Stockholm,
            Göteborg, Malmö och Botkyrka. På liknande sätt hanteras folkhögskolorna
            och studieförbunden. Av särskild betydelse är även regeringens
            förslag att svenska som andraspråk skall betraktas som ett eget
            ämne i alla skolformer. Vidare anser regeringen att Allmänna arvsfonden
            även framöver bör stödja projekt i speciellt utsatta bostadsområden.
            I
          </note>
          <note n="f334dcdd">
            sammanhanget kan även nämnas att det pågår ett treårigt försök
            med föreningsbaserat flyktingmottagande i Stockholm som stöds
            med projektmedel från regeringen.
          </note>
          <note n="d12fedaf">
            Samverkan måste ske på ett alltmer flexibelt sätt för att integrationsarbetet
            skall kunna utvecklas. Det blir också allt viktigare att arbetsförmedlingar,
            försäkringskassor, socialtjänst, skola, bostadsföretag m.fl. samordnar
            sina ansträngningar utifrån ett lokalt perspektiv. Jag vill mot
            denna bakgrund poängtera att lokalisering av viss verksamhet,
            arbetsplatser eller andra liknande åtgärder får bedömas utifrån
            de förutsättningar, resurser och behov som ett visst bostadsområde
            uppvisar. Om en sådan lokalisering samlat bedöms vara lämplig
            och ändamålsenlig och främjar integrationen av invandrare i samhället
            kan sådana lösningar också övervägas. Kommunerna har också möjlighet
            att i sin fördelning av resurser prioritera insatser till olika
            bostadsområden. Jag är således beredd att överväga alla de åtgärder
            som kan vända utvecklingen i segregerade områden och motverka
            att andra områden utvecklas på ett liknande negativt sätt.
          </note>
          <note n="b1f2a396">
            Vidare vill jag peka på att det föreslagna systemet om utjämning
            av kostnader och intäkter i kommuner och landsting bl.a. innebär
            att ökade bidrag, jämfört med dagens system, går till storstadskommuner
            och större städer där de sociala kostnaderna är höga. Den
          </note>
          <note n="7108106d">
            Invandrarpolitiska utredningen har dessutom som en av sina uppgifter
            att se hur de positiva möjligheterna i ett mångkulturellt samhälle
            skall kunna uppnås samtidigt som vi avvärjer de risker för segregering
            och intolerans som kan finnas i ett sådant samhälle. Utredningen
            skall också överväga särskilda åtgärder i s.k. invandrartäta bostadsområden.
            Därtill har regeringen tillsatt en särskild storstadsutredning
            med uppgift att föreslå och initiera åtgärder som syftar till
            att skapa bättre förutsättningar för bostadsområdena i storstäderna
            att ta till vara de olika resurser och möjligheter som finns för
            en positiv utveckling, särskilt vad beträffar barn och ungdomar
            med svåra uppväxtförhållanden. Av betydelse är dessutom utredningen
            om skolans inre arbete som bl.a. skall överväga hur skolan kan
            ta till vara det faktum att vårt samhälle är mångkulturellt och
            använda detta som en resurs i sitt arbete.
          </note>
          <note n="cfff99f0">
            Problembeskrivningarna och larmrapporterna om segregation och
            invandrares utsatthet är många och debatten måste därför präglas
            av konstruktivitet och framåtblickande. En beredskap för att föreslå
            ytterligare åtgärder som bedöms verkningsfulla är nödvändig. Jag
            vill avslutningsvis därför nämna att en tvärdepartemental arbetsgrupp
            på statssekreterarnivå har tillsatts som fortlöpande arbetar med
            integrationsfrågor.
          </note>
          <note n="4f5187c9">
            Beträffande Hela Sverige-strategin vill jag framhålla att det
            givetvis inte är önskvärt med en stark koncentration av invandrare
            till vissa kommuner eller bostadsområden. En jämnare fördelning
            över hela landet i detta avseende är i sig eftersträvansvärd.
            Om just den s.k. Hela Sverige-strategin är rätt metod för att
            åstadkomma en sådan fördelning har emellertid den Invandrarpolitiska
            utredningen fått i uppdrag att analysera. Utredningens arbete
            skall vara klart senast den 31 december 1995 och till dess avvaktar
            jag resultatet av utredningens arbete.
          </note>
          <note n="9ca3f6f6">
            Anf. 41 EVA JOHANSSON (s)
          </note>
          <note n="0ce4933e">
            Herr talman! Jag vill börja med att tacka för svaret. Jag är
            särskilt glad över att Leif Blomberg så tydligt har markerat att
            de extra insatser som regeringen nu planerar för att motverka
            segregation i boendet och i livsvillkoren över huvud taget skall
            koncentreras till de områden där problemen är som störst.
          </note>
          <note n="adf75944">
            Därmed inte sagt att det är onödigt att göra insatser för ett
            bra flyktingmottagande i andra delar av landet.
          </note>
          <note n="66af0294">
            Men det är inte detta som frågan gäller nu. Det sker ett bra
            flyktingmottagande på många ställen och det har goda möjligheter
            att kunna utvecklas.
          </note>
          <note n="59181961">
            Det problem som jag har pekat på i min interpellation är att
            det i några få områden i landet har utvecklats en mycket stark
            uppdelning i boendet, invandrare bor för sig och svenskar för
            sig. De områden dit invandrare har koncentrerats är undantagslöst
            också områden som endera aldrig haft en god samhällsservice, varken
            kommersiell eller samhällelig, och tillgång på arbetsplatser eller
            områden som stegvis har förlorat det som har funnits. Detta ger
            allvarliga konsekvenser. Det bryter mot vår allmänna strävan mot
            att se till att alla människor kan leva så jämlikt som möjligt.
            Det riskerar också, precis som Leif Blomberg säger i sitt svar,
            att skapa ett a- eller b-lag.
          </note>
          <note n="158c5e64">
            Det finns risk för att det skapas fler getton där människor får
            det svårt att ta sig in i det som vi vill kalla för en samhällsgemenskap
            och ett bra liv. Den statistik som visades på TV i går över ungdomar
            som hade tagits om hand för samhällsvård, där invandrarungdomar
            är kraftigt överrepresenterade, är sannolikt ett varningstecken
            på just detta.
          </note>
          <note n="56721efe">
            Detta i sin tur minskar ju människors möjligheter att vara med
            och påverka samtidigt som det försvagar demokratin. Redan från
            början kan barn och ungdomar dömas till ett utanförliv, om inte
            skolan kan ge dem en med andra ungdomar likvärdig utbildning.
            En sådan här uppdelning leder också ofelbart till misstänksamhet
            och rädsla och i förlängningen till rasism.
          </note>
          <note n="e5f77db4">
            Om allt detta är Leif Blomberg och jag överens.
          </note>
          <note n="a592c294">
            Jag är väldigt glad över att regeringen nu satsar extra resurser
            för att snabbt bryta den negativa spiralen. Det är också bra att
            Sverige utnyttjar de resurser som finns inom EU. Där finns pengar,
            men säkert också en hel del erfarenheter som vi kan dra nytta
            av. I det sammanhanget vill jag fråga Leif Blomberg om det tas
            initiativ i dag för att stimulera ett sådant kunskapsoch erfarenhetsutbyte
            som gör att vi kan lära oss av det som har skett i andra länder
            i Europa som kan utgöra bra exempel även på det som kan te sig
            avskräckande.
          </note>
          <note n="21e57d92">
            Dessa extrainsatser är viktiga. Skall de göra någon nytta måste
            de alltså enligt min mening koncentreras till de områden där problemen
            är som störst. Jag har förstått av Leif Blombergs svar att vi
            är ense om det.
          </note>
          <note n="a038b06b">
            Inga extrapengar i världen kan egentligen lösa problemet om inte
            de basresurser som skall finnas över allt och för alla i samhället
            bidrar till att skapa en bra utveckling. I botten måste det ligga
            en rättvis fördelning av det som skall komma alla till del. Det
            är viktigt att det finns post och apotek i dessa områden och att
            kommunikationerna fungerar. Skola och dagis måste fungera bra
            och där skall de allra bästa krafterna finnas för att motsvara
            de behov som dessa barn har. Även sjukvården måste fungera bra
            och den måste låta sig styras av de behov som människor med en
            annan kulturell bakgrund och med svåra upplevelser bakom sig har.
            Också inom äldreomsorgen måste man ta samma hänsyn.
          </note>
          <note n="8764f850">
            Det kanske allra viktigaste är att det finns arbetsplatser i
            och i närheten av dessa bostadsområden. Här menar jag att staten
            har ett särskilt ansvar liknande det som vi i dag har för glesbygden.
            Såväl statliga som privata arbetsplatser behövs för att höja livskvaliteten
            i dessa starkt eftersatta områden, där koncentrationen av invandrare
            men också av socialt svaga svenskar är som högst. På den här punkten
            tycker jag att Leif
          </note>
          <note n="64e9e63c">
            Blombergs svar är vagt. Och därför vill jag fråga invandrarministern
            om han för att skapa en politik för likvärdiga livsvillkor för
            alla människor är beredd att formulera en strategi för dessa områden
            när det gäller arbetsplatslokalisering och samhällsservice, som
            är lika tydlig som den som vi har formulerat för glesbygden.
          </note>
          <note n="6e5cf59f">
            Vi säger ofta att barnen är vår framtid. Det är viktigt att vi
            också agerar efter den vetskapen.
          </note>
          <note n="f146c61e">
            Tillgången till svenska språket är ofta avgörande för hur dessa
            människors liv blir. Det avgör vilket jobb man får, vilka vänner
            och grannar som man kan ha kontakt med, hur man kan påverka samhället
            osv.
          </note>
          <note n="3704fb22">
            Jag var för några dagar sedan i Rinkebyskolan, och det var mycket
            glädjande. Där görs det rejäla satsningar för att ta till vara
            den kraft och styrka som barnen har. Där gräver man inte ner sig
            och betraktar de 40 olika språken på skolan enbart som ett bekymmer.
            Där används elevernas olika religioner och kulturella bakgrund
            till att öka respekten för att vi är olika, även om vi alla har
            samma värde. De gör inte avkall på kravet på skolan att ge varenda
            unge tillgång till svenska språket, och det är viktigt.
          </note>
          <note n="dec1709d">
            Jag tror att det är nödvändigt att konstatera att problemen i
            Rosengård, Rinkeby, Hallunda och andra områden som vi känner till
            i första hand inte är deras invånare, utan det handlar mycket
            om avsaknaden av resurser som finns i många andra mer välsituerade
            områden.
          </note>
          <note n="4ec25063">
            Anf. 42 JUAN FONSECA (s)
          </note>
          <note n="66425ff9">
            Herr talman! Regeringen vill göra ganska mycket.
          </note>
          <note n="4c34b2c8">
            Det tycker jag framgår av invandrarministerns svar.
          </note>
          <note n="6d7b5d37">
            Jag vet att olika utredningar tittar på segregationsfrågor, och
            jag förväntar mig att de kommer fram till olika lösningar och
            förslag som kan leda till en förbättring i områdena i fråga.
          </note>
          <note n="6ae2d55d">
            I invandrarministerns svar till Eva Johansson saknar jag dock
            information om på vilket sätt människors resurser och skaparkraft
            i nämnda bostadsområden kan komma att användas. För min del tror
            jag att det är ganska naivt att föreställa sig att segregationen
            på något sätt bryts genom att man diskuterar hur många infödda
            Pettersson som kan flytta till Tensta, Rinkeby,
          </note>
          <note n="6eabcace">
            Hjulsta eller Rosengård och hur många Muhammed,
          </note>
          <note n="fdf1c7b1">
            Pedro eller Georgio som kan flytta till andra områden.
          </note>
          <note n="a23d8db7">
            Min slutsats efter 15 års arbete i ett bostadsområde som Rinkeby
            är att utgångspunkten för att förbättra sådana här områden måste
            vara det sätt på vilket de människor som lever där - som bor och
            verkar där -
          </note>
          <note n="5c0616c5">
            skall kunna ha tillgång till välfärden och kunna utveckla sina
            bostadsområden litet annorlunda. Men samtidigt är det fråga om
            bostadsområden som har en enorm resurs att erbjuda det övriga
            samhället. Det här saknar jag i svaret.
          </note>
          <note n="40fe4095">
            En annan fråga som det är viktigt att ta upp och som jag tror
            att invandrarministern också har funderat över är att segregationen
            inte bryts bara genom de resurser som självklart måste satsas
            i invandrartäta områden. Man måste också titta på en annan sida
            som inte tas upp så ofta i debatten, nämligen att det förekommer
            en diskriminering på bostadsmarknaden.
          </note>
          <note n="87c150f3">
            Ibland vill människor med invandrarbakgrund av olika skäl flytta
            från nämnda bostadsområden. Men de får icke flytta, därför att
            en del bostadsbolag accepterar icke människor som har annorlunda
            och konstiga efternamn. Detta förekommer i Stockholm, Malmö och
            Göteborg, men också på andra håll. Det har skrivits väldigt mycket
            om detta i massmedierna.
          </note>
          <note n="5318ea15">
            Personligen känner jag till en del fall. Det gäller människor
            som har velat flytta från sitt område. Men de får inte komma till
            ett annat bostadsområde, därför att det tillåts inte. Detta måste
            man naturligtvis titta på.
          </note>
          <note n="dbcfe918">
            Jag tror också att man måste kunna titta på det här i ett längre
            perspektiv. Där håller jag med Eva Johansson. Jag tror alltså
            att man kanske måste se nämnda områden som ett slags regionala
            stödområden. Då menar jag inte att resurser skall satsas på bidragsutvecklande
            sysselsättning. I stället måste näringslivet och infrastrukturen
            utvecklas. Man måste med de mänskliga resurser som finns i de
            här områdena bland mycket annat skapa en litet annorlunda småföretagsamhet
            för att områdena så småningom skall kunna stå på egna ben.
          </note>
          <note n="e8b427ce">
            I integrationsfrågan handlar det, som jag ser saken, om att bygga
            upp ett nytt folkhem. Människor från litet annorlunda kulturer
            och med ett annat sätt att vara och människor som har ett litet
            annorlunda utseende skall också kunna leva i resursstarka områden,
            även om man inte är riktigt svensk.
          </note>
          <note n="65542243">
            Man skall också kunna åka till Rinkeby och man skall kunna säga:
            Jag åker till Rinkeby, därför att det i
          </note>
          <note n="e64f6621">
            Rinkeby finns ett specialiserat språkinstitut. Volvo kan köpa
            kurser där för att kunna göra affärer med
          </note>
          <note n="208345ed">
            Turkiet. Människor av turkiskt ursprung kan då vara med och hjälpa
            till med att utbilda dem som skall åka till Turkiet för att göra
            affärer för Volvo. Samtidigt skulle man kunna använda och anställa
            människor, som då också kan hjälpa till.
          </note>
          <note n="76b2c2cd">
            Man kan även förlägga en del myndigheter till de här områdena.
          </note>
          <note n="ee04125e">
            Jag vill fråga Leif Blomberg vad han egentligen menar med följande
            som han säger i sitt svar: "Jag vill mot denna bakgrund poängtera
            att lokalisering av viss verksamhet, arbetsplatser eller andra
            liknande åtgärder, får bedömas utifrån de förutsättningar, resurser
            och behov som ett visst bostadsområde uppvisar. Om en sådan lokalisering
            samlat bedöms vara adekvat och ändamålsenlig och främjar integrationen
            av invandrare i samhället kan sådana lösningar också övervägas."
          </note>
          <note n="cfa21138">
            Jag tror att segregationsfrågor när det gäller boendet icke bara
            handlar om invandrare, därför att väldigt många svenskar lever
            i samma område. Då är min fråga: Vad är det för typ av institutioner
            och myndigheter som Leif Blomberg ser som icke lämpliga i dessa
            bostadsområden?
          </note>
          <note n="84a8c961">
            Anf. 43 Statsrådet LEIF BLOMBERG (s)
          </note>
          <note n="1547392e">
            Herr talman! Först några ord till Eva Johansson om EU.
          </note>
          <note n="935c4495">
            Det försiggår naturligtvis ett kunskaps- och erfarenhetsutbyte,
            och detta kan säkert utvecklas och förstärkas på olika sätt. Men
            ett av grundproblemen är att det finns få, om ens några, erfarenheter
            från andra länder som kan sägas vara verkligt goda exempel på
            hur man undviker att segregationen tilltar eller hur man bryter
            den och kommer ur det greppet.
          </note>
          <note n="1896b191">
            Jag har inte något riktigt bra exempel att hålla fram och kan
            därför inte säga: Här har vi någonting som vi ändå skulle kunna
            ta till oss och lära oss av och som vi skulle kunna utveckla och
            göra ännu bättre. På något sätt befinner vi oss i stället i en
            situation där vi själva försöker förstå det här och utveckla någon
            form av politik som syftar till att just bryta nämnda utveckling
            och till att förhindra att den fortgår för att så småningom också
            vända utvecklingen.
          </note>
          <note n="37f82fff">
            I den änden har vi beskrivit hur en rad kommittéer och utredningar
            på olika sätt nu försöker finna fram till hur vi skall göra här.
          </note>
          <note n="5637383a">
            Det är egentligen kvaliteten som Eva Johansson tog upp när det
            gäller offentlig och kommersiell service i bostadsområden som
            är hårt segregerade. Kvaliteten i offentlig verksamhet, t.ex.
            i skolan, är aktuell.
          </note>
          <note n="ee6d3858">
            Eva Johansson exemplifierade med Rinkebyskolan, där man på olika
            vägar ändå försöker ta vara på de olika kvaliteter som eleverna
            och de vuxna har. Jag har också besökt den skolan och tycker att
            det var väldigt stimulerande att se den optimism och den framåtanda
            som fanns bland lärare och personal och hos rektorn. Det gäller
            även en del av de ungdomar som jag träffade och som jag satt och
            pratade med.
          </note>
          <note n="218b0cc7">
            Men det här innebär inte att det är problemfritt.
          </note>
          <note n="57d00ec8">
            Jag träffade på Rinkebyskolan t.ex. en ung flicka som kanske
            var 15 eller 16 år. Hon pratade rent ut sagt ganska dålig svenska.
            Jag trodde att hon hade kommit hit för en tid sedan. Men hon berättade
            för mig att hon var född i Rinkeby - hon är alltså född i
          </note>
          <note n="fdae306e">
            Sverige men kan inte svenska språket. Hela tiden letade hon efter
            ord. Det står klart att vi inte har lyckats fånga in just den
            här unga tjejen och att hon inte fått sådana förutsättningar att
            hon blir jämlik andra människor i vårt samhälle.
          </note>
          <note n="52751dc5">
            Det här är naturligtvis ett allvarligt problem som många ungdomar
            har som växer upp här. De här ungdomarna har få, om ens några,
            kamrater som talar det språk som talas i vårt land, dvs. svenska.
          </note>
          <note n="21a8f620">
            Jag håller med om att offentlig och kommersiell service måste
            utvecklas också i områdena i fråga. För mig är det ett slags vision,
            om jag nu får ha den visionen, att ha Enköping som förebild. Jag
            kommer därifrån. Enköping är en liten stad på den uppländska landsbygden
            med 20 000 invånare i stadskärnan och ca 15 000 runt omkring.
            Jag växte alltså upp i Enköping. Från nöjeslivssynpunkt t.ex.
            var det väl ingen rolig stad för en ung människa, men allting
            fanns där.
          </note>
          <note n="95873338">
            För vuxna, och även för barn, är det utmärkt att växa upp i den
            typen av miljö.
          </note>
          <note n="6ef14ae2">
            Där fanns skolor med god kvalitet. Vi hade ett eget lasarett
            och har det fortfarande. Vi har all typ av kommersiellt utbud,
            hotell, banker och allting annat.
          </note>
          <note n="dc88ce74">
            Samtidigt kan man se även ett differentierat näringsliv med industristruktur,
            mängder av offentligt anställda, anställda i tjänstesektorn och
            i den privata sektorn.
          </note>
          <note n="928ab4aa">
            Det är ett levande samhälle. Det är klart att man funderar litet
            över det. Storleksmässigt är det lika många människor som bor
            i Tensta- och Rinkebyområdet och Akalla, eller i Angeredsområdet,
            Rosengård och Botkyrka.
          </note>
          <note n="16914036">
            Man skulle önska sig att man kunde skapa ett antal
          </note>
          <note n="59101e23">
            Enköping runt omkring där människorna skulle må mycket bättre
            och ha tillgång till den infrastruktur som också Juan Fonseca
            talar om, få utveckla sig själva och sin egen kreativitet och
            ta vara på den initiativkraft som finns för att kunna göra någonting
            av bra av den.
          </note>
          <note n="68681d6e">
            Den förutsättningen finns inte riktigt. Men det är åt det hållet
            vi vill gå med olika medel. Jag utesluter inte alls att göra det
            med lokaliseringsmedel, Juan
          </note>
          <note n="f755d37c">
            Fonseca. Jag har inga exempel på vad som inte skulle vara lämpligt.
            Jag vill bara peka på vissa omständigheter beroende på vem eller
            vilka som bor där.
          </note>
          <note n="01d15119">
            Vad finns det för kunskaper att hämta hem? Vissa verksamheter
            kan kanske vara lämpligare i en viss kommundel än i en annan kommundel.
            Detta bör man enligt min mening titta på så att man gör rätt saker.
          </note>
          <note n="8cde609f">
            Sedan får man se vad kommittén kommer fram till.
          </note>
          <note n="5af6a2ee">
            Ett av dess uppdrag är just att finna ut hur vi skall göra för
            att höja kvaliteten i dessa områden.
          </note>
          <note n="2ad7bb41">
            Jag håller med när man säger att det inte är människorna som
            är problemet. Det tyckte jag Eva Johansson sade på ett utomordentligt
            bra sätt. Det är väldigt viktigt att vi säger det och att vi står
            upp för det så att inte människorna känner att de bara är ett
            stort problem.
          </note>
          <note n="7d33ea6b">
            Problemet är bristen på arbete, bristen på social och ekonomisk
            trygghet och bristen på möjligheter för mig som människa. Det
            är där det brister, och det är där som vi skall försöka sätta
            in alla stötarna. Det är då väldigt viktigt att vi är tydliga
            på den punkten.
          </note>
          <note n="3542f2e0">
            Jag vill också väldigt gärna säga till Juan Fonseca att jag delar
            uppfattningen att vi inte löser segregationsfrågorna genom att
            flytta omkring människor.
          </note>
          <note n="33ceb3a9">
            Det tror inte jag heller. Det går inte att säga: Du skall bo
            där, och du får bo där, och så har vi löst problemet.
          </note>
          <note n="5a0dadde">
            Samtidigt måste vi i nästa steg säga att det finns diskriminering
            på bostadsmarknaden. Det finns det.
          </note>
          <note n="750d7cf6">
            Jag har också träffat många invandrare som sagt:
          </note>
          <note n="a42c32a5">
            Varför kunde inte jag få bo där i svenskområdet? Jag har försökt,
            och jag har ringt, men jag blir hänvisad endera till det område
            där jag bor eller till ett annat invandrartätt område. Det här
            måste vi styra och ändra på.
          </note>
          <note n="c8cb4882">
            Det finns mängder av attityder och beteenden som är felaktiga
            i vårt svenska samhälle. Jämlikhetstanken finns inte när det gäller
            synen på invandrare och svenskar, och den måste vi utveckla. Det
            gör vi bara genom konkreta förslag.
          </note>
          <note n="26fec2c8">
            Anf. 44 EVA JOHANSSON (s)
          </note>
          <note n="59eba215">
            Herr talman! Det är viktigt att konstatera att problemet för
            många invandrare i deras bostadsområden är att de svenska influenserna
            vad gäller både språket och livsstil och kultur är så små att
            de knappast inte går att uppfatta. Alla svårast är det för barnen.
          </note>
          <note n="1e28dc05">
            Det är sådana brister som jag tycker att vi skall inrikta vårt
            jobb på att undanröja. Jag vet inte heller riktigt hur det skall
            gå till. Det är därför jag tycker att det är nödvändigt för oss
            att formulera en lika tydlig politik på detta område som vi har
            gjort t.ex. när det gäller glesbygden.
          </note>
          <note n="4edc3371">
            Rinkeby och Tensta kan inte med bästa vilja i världen beskrivas
            som en glesbygd, tvärtom. Men när det gäller tillgången på arbetsplatser,
            samhällsservice, både kommersiell service och den samhälleliga,
            och inte minst kunskaper, utbildning och forskning och liknande
            verksamheter är det faktiskt nästan jämförbart.
          </note>
          <note n="0c48f34a">
            Här tror jag att vi både kan och måste göra mer.
          </note>
          <note n="5642fb29">
            Det skall vi inte göra för att på något sätt vara snälla mot
            invandrare, utan därför att det gäller att leva upp till våra
            mål att trygghet och välfärd skall omfatta alla. Det gäller att
            göra det på ett sådant sätt att vi undviker att samhället spricker
            sönder. Det skapar ett ohållbart samhälle för alla inblandade.
          </note>
          <note n="427170f0">
            Invandrarministern drömmer sig tillbaka till sin tid i Enköping.
            Det kanske det finns skäl att göra. Men
          </note>
          <note n="aa812586">
            Rinkeby ser nu inte ut som Enköping. Det är viktigt att säga
            att de som bor i Rinkeby, Tensta, Rosengård,
          </note>
          <note n="f5286b4f">
            Hallunda och alla de andra områdena har rätt att där och nu,
            i dag och i morgon, att få del av det här livets goda.
          </note>
          <note n="dae11551">
            Drömmen om det allra bästa samhället, ett samhälle som jag också
            känner väl till från min uppväxt i
          </note>
          <note n="ea8f9e92">
            Karlskoga, får inte hindra att vi gör någonting i dag.
          </note>
          <note n="0aa3e207">
            Jag tror att det är nödvändigt med mycket snabba insatser. Det
            är när det gäller att skapa arbete som vi har det allra största
            ansvaret.
          </note>
          <note n="7fec2dc2">
            Jag tror att det vore bra ifall vi kunde formulera oss lika tydligt
            i det avseendet som vi gör när det gäller våra glesbygder i andra
            delar av Sverige. Förhållandena är inte desamma. Men det är sannerligen
            inte en lättare situation som människor i dessa starkt segregerade
            områden lever i.
          </note>
          <note n="6583b8e7">
            Anf. 45 JUAN FONSECA (s)
          </note>
          <note n="84a45c9c">
            Herr talman! Jag välkomnar den har debatten och diskussionen.
            Jag tycker att den är jätteviktig, och jag vet att invandrarministern
            har ett stort engagemang i dessa frågor.
          </note>
          <note n="0949219b">
            Jag har också en vision av hur det nya folkhemmet kan se ut,
            och jag delar invandrarministerns uppfattning att det kan se ut
            som Enköping, fast litet annorlunda. Redan i dag lever också i
            Enköping en del människor med invandrarbakgrund. Men det ser litet
            annorlunda ut än vad det gör i Rosengård, Tensta,
          </note>
          <note n="d5447358">
            Hjulsta, Husby eller andra bostadsområden.
          </note>
          <note n="110d0ca7">
            Jag har en vision framför mig att man accepterar ett nytt folkhem
            där det finns vissa bostadsområden där det bor en del människor
            som icke är födda i Sverige och sådana som är födda i Sverige
            men som har föräldrar med rötter någon annanstans och att man
            ser dem som en resurs.
          </note>
          <note n="6c65c583">
            Abebe från Somalia som har varit trädgårdsmästare i Somalia kan
            också vara trädgårdsmästare i Sverige. Man måste se att han är
            en tillgång för arbetsmarknaden och att han över huvud taget kan
            stå på egna ben. Man skall utnyttja den skaparkraft som finns
            och tillsammans med bostadsbolag och andra se till att områdena
            utvecklas som en resurs som kan utnyttjas av andra.
          </note>
          <note n="f9a7bbbd">
            Detsamma gäller kultur. Den kulturella utvecklingen i dessa områden
            är en stor rikedom som kan användas. Via kultur träffar vi varandra.
            Jag har genom latinamerikansk musik kunnat träffa väldigt många
            svenskar som tycker om den musiken. Via den typen av saker kan
            vi utveckla ett nytt folkhem.
          </note>
          <note n="228f9bbf">
            Jag delar uppfattningen att man måste kunna se dessa områden
            i ett längre perspektiv. Jag tror att vi kommer att tvingas att
            satsa enorma mängder med resurser. Då menar jag inte bara att
            man skall satsa från statens och kommunernas sida. I det arbetet
            måste det privata näringslivet kunna komma in.
          </note>
          <note n="6dfd31ac">
            Ett av de viktigaste problem som finns i dessa områden är att
            det saknas arbetsplatser, att det saknas jobb. Även om vi som
            politiker vill ge förutsättningar för att skapa jobb tror jag
            inte att det kommunala eller statliga området har så otroligt
            mycket att komma med. Vi måste på något sätt också få det privata
            näringslivet att ställa upp. På vilket sätt det kan ske vet jag
            inte.
          </note>
          <note n="04c7039f">
            Anf. 46 Statsrådet LEIF BLOMBERG (s)
          </note>
          <note n="86e07711">
            Herr talman! Till Eva Johansson vill jag säga att jag inte drömmer
            mig tillbaka till Enköping. Jag drömde snarare att se Enköping
            i ny tappning växa fram i Rinkeby, Rosengård, eller var man nu
            vill, där man ser att kvaliteten i servicen för människorna är
            bristfällig och i många fall rent av dålig.
          </note>
          <note n="2688b3a8">
            Det är klart att det är illavarslande. Jag har talat med Juan
            Fonseca i olika sammanhang om dessa frågor. Man har ibland haft
            ett elände att ens en gång få en bankautomat i Rinkeby och hålla
            den kvar där.
          </note>
          <note n="12f11854">
            Då kan man fundera på vad det handlar om. Jag kan åka hem till
            Enköping där det finns Minuten och bankautomater och där det inte
            på något sätt är några problem att ta ut pengar. Det är det i
            många av dessa områden.
          </note>
          <note n="241a79d4">
            Man har bristfälligheter av en lång rad olika skäl.
          </note>
          <note n="f513abc0">
            Det gäller inte minst de ekonomiska och sociala förhållandena,
            där man drabbas av ohälsa. Ohälsotalen är högre, bidragsberoendet
            är högre på grund av de brister som vi alla känner till. Köpkraften
            sjunker, och då dras grunden undan för en kommersiell verksamhet
            i området.
          </note>
          <note n="73cb1bbc">
            Så småningom finns det inget utbud att tala om. Det finns inget
            annat än en livsmedelsaffär och litet torghandel. Hennes &amp; Mauritz
            och andra typer av butiker finns inte. Det blir ett samhälle med
            i stort sett bara bostäder.
          </note>
          <note n="c3d65c0f">
            Detta utvecklar ju inte heller någon kreativitet.
          </note>
          <note n="80b2c573">
            Det går inte att få en verksamhet att ta fart därför att samhället
            inte är helt. Det är inte funktionsdugligt på det sättet.
          </note>
          <note n="0a8744a6">
            För ett tag sedan träffade jag en rektor nere i
          </note>
          <note n="c53b1dfc">
            Trollhättan. Hon hette Gertrud i förnamn. Det gällde den s.k.
            Kronogårdsprocessen. Hon utstrålade en framtidstro och ett djävlar
            anamma. Hon sade: Jag skall skapa den bästa skolan i hela Trollhättan
            i det här området.
          </note>
          <note n="e7a92ce5">
            Man hade bl.a. inrättat en Montessoriklass. Nu fick man plötsligt
            in svenska ungdomar där också eftersom de ville ta del av den
            pedagogiken. Helt plötsligt fick man en blandning av invandrarbarn
            och svenska barn. Det fungerar bättre. Hon sade också:
          </note>
          <note n="ebae4d2c">
            Jag skall också skapa den bästa datautbildningen i vår kommun
            i den här skolan. Med en hög kvalitet, kanske högre än vad som
            är normalt i övrigt, skall vi locka hit ungdomar.
          </note>
          <note n="0e24508d">
            Jag tycker att det var en skön inställning. I det här sammanhanget
            kunde en person i en skola dra med sig andra. Man hade kommunen
            med sig, och det fanns ett antal människor runt omkring som var
            besjälade av att åstadkomma en förändring till det bättre. Man
            ville lösa detta genom att förändra förutsättningarna för människorna,
            inte genom att förändra människorna.
          </note>
          <note n="4f298c17">
            Men på lång sikt förändrar man ju människorna också när kvaliteten
            blir bättre. Då får man i gång de positiva spiralerna.
          </note>
          <note n="9f497e34">
            Till Juan Fonseca vill jag säga att jag helt håller med om att
            långsiktigheten är oändligt viktig. Man får inte tro att detta
            löser sig över en natt. Det löser sig kanske aldrig. Man får kanske
            ständigt gå in och vidta olika åtgärder och ha en riktad politik
            för att få utvecklingen att ständig gå åt rätt håll. Det kommer
            att krävas enorma resurser. Jag tror att Juan Fonseca har fullständigt
            rätt när det gäller att hitta medlen för att locka privat verksamhet
            till områdena, men även för att få den att växa upp i dessa områden
            genom de människor som själva bor där. Han gav också en del exempel
            som jag tycker är värda att ta vara på.
          </note>
          <note n="53aaba00">
            Anf. 47 EVA JOHANSSON (s)
          </note>
          <note n="97d59287">
            Herr talman! Jag tror att staten skulle kunna gå före genom att
            flytta statlig verksamhet till dessa områden i Stockholmsområdet,
            Malmöområdet och Göteborgsområdet för att göra dem mer kompletta
            och funktionsdugliga. Det är ju där de här problemen är mest accentuerade.
            Pågår det ett sådant arbete hos invandrarministern eller någon
            annanstans i regeringskansliet? Pågår det en medveten raggning
            av lämpliga verksamheter som skulle kunna flyttas ut för att markera
            att detta är något som vi vill?
          </note>
          <note n="53ca16cf">
            Jag tror aldrig att vi kan klara detta med speciella pengar vid
            sidan av allt det som är samhällets basinsatser för att klara
            tryggheten och välfärden. Inte minst viktig i det sammanhanget
            är naturligtvis utbildnings- och forskningsverksamheten. Det finns
            få saker som är så självgenererande när det gäller att skapa arbete
            och livskraft som att producera ny kunskap.
          </note>
          <note n="7b44c3ad">
            På Rinkebyskolan, om vi skall stanna där ett tag, använder de
            mycket medvetet både kulturen och idrotten som ett medel i sitt
            arbete. Jag tror att det är ganska naturligt. Både kultur och
            idrott är på något sätt gränsöverskridande i sig. Där kan barnen
            samarbeta och stärka sin egen självkänsla.
          </note>
          <note n="0d3f2b78">
            Jag tycker inte att det är någon överdrift att säga att i en
            sådan skola som Rinkebyskolan uträttas det varje dag små underverk,
            och jag vet att det finns mängder av sådana exempel. Det sker
            kanske därför att skolan har blivit en spindel i ett nätverk av
            många olika typer av verksamhet. Det kan vara kulturverksamhet,
            idrott och annan fritidsverksamhet. Skolan har dragit till sig
            och samlat resurserna till sig. Det innebär också att de kan användas
            mer effektivt. De har också ett bra samarbete med föreningslivet.
          </note>
          <note n="6cc163e5">
            Det är nödvändigt att kommunerna över lag hanterar detta på det
            här sättet och ser till att olika verksamheter är med och samverkar
            och drar åt samma håll. Jag vet att staten bidrar till en sådan
            utveckling.
          </note>
          <note n="a3b860e3">
            Jag hoppas att den verksamheten fortsätter och att den intensifieras
            och samlar resurser i de områden där de bäst behövs.
          </note>
          <note n="7867dec3">
            Anf. 48 Statsrådet LEIF BLOMBERG (s)
          </note>
          <note n="2f8c2457">
            Herr talman! Jag vill gärna svara på Eva Johanssons funderingar
            om vad som görs nu när det gäller lokaliseringsfrågorna. Jag kan
            inte påstå att det pågår någon verksamhet i annan mening än att
            vi försöker hitta vad vi skall göra och hur vi skall göra det.
            Det är en process som har satts i gång. Jag utgår ifrån att det
            också kommer att trilla ut ett antal förslag i den här riktningen.
            Då får man ta tag i dem och försöka göra något av dem.
          </note>
          <note n="b17409a7">
            Jag tror att vi är ganska överens om vad som måste göras, och
            att det är den här typen av insatser och åtgärder som vi har berört
            här. Och det finns säkert fler som måste göras. Det gäller bara
            att sortera detta, systematisera det och komma med de konkreta
            förslagen.
          </note>
          <note n="8f72b13e">
            Det är välgörande att vi kan ha den här debatten.
          </note>
          <note n="cb0d57fb">
            Det är bra att vi har den inom socialdemokratin. Men jag frågar
            mig litet grand var de andra partierna finns i segregationsdebatten.
            Var finns Vänsterpartiet? Var finns Miljöpartiet, som annars engagerar
            sig i flykting- och invandringsfrågor med allt engagemang man
            kan tänka sig, och litet till? Var är de i dag? Var finns
          </note>
          <note n="568d2bb0">
            Folkpartiet, Centern, Moderaterna och kds? De finns inte med
            i den här debatten. Det vore intressant att få en bredare debatt
            om integrationsproblematiken i det svenska samhället. Det är ju
            en av hjärtefrågorna.
          </note>
          <note n="15af7546">
            Hur skall vi göra människor i vårt samhälle mer jämlika? Det
            är en av de viktigaste frågorna. Det kan sedan gälla människor
            som har svenskt ursprung eller dem som har kommit till oss från
            andra länder. Men invandrarbarn som är födda här av invandrade
            föräldrar är i många fall satta på undantag som barn, ungdomar
            och vuxna. Hur skall vi komma till rätta med det?
          </note>
          <note n="03cad267">
            Jag ser fram emot att vi kan ha fler interpellationsdebatter
            av den här typen där de som har ett intresse för flyktingar och
            invandrare fortsätter engagemanget även när dessa fått stanna
            här.
          </note>
          <note n="cff02fef">
            Anf. 49 ULLA HOFFMANN (v)
          </note>
          <note n="f5e6cd7a">
            Herr talman! Jag blev ju faktiskt som vänsterpartist apostroferad
            av statsrådet. Jag tänkte att jag genast skulle tala om mitt intresse
            för dessa frågor.
          </note>
          <note n="459cefa3">
            Att jag inte har deltagit i den här debatten beror inte på ointresse.
            Det tror jag statsrådet vet. Jag måste säga att jag för en gångs
            skull har suttit och njutit i min stol när jag lyssnat på vad
            statsrådet har sagt om alla insatser som han är beredd att göra
            för att bryta segregationen.
          </note>
          <note n="6ff0c134">
            Jag delar också den uppfattning som har kommit fram att vi inte
            skall se våra invandrade vänner som problem. Det är något som
            jag försöker framhålla överallt där jag är. Jag har tidigare i
            våra debatter hävdat att det faktiskt kan uppstå ljuv musik när
            man träffar människor från andra länder och har ett mångkulturellt
            samhälle.
          </note>
          <note n="1c8b16fd">
            Jag lovar att med kraft återkomma i en annan interpellationsdebatt
            eller i en annan större debatt. Vi hade ju en debatt om detta
            i kammaren för inte så länge sedan. Det är ett löfte. Jag kommer
            tillbaka.
          </note>
          <note n="fa247200">
            Överläggningen var härmed avslutad.
          </note>
          <note n="36a1caba">
            9 § Svar på interpellation 1994/95:117 om vissa ändringar i utlänningslagen
          </note>
          <note n="6a405b05">
            Anf. 50 Statsrådet LEIF BLOMBERG (s)
          </note>
          <note n="a1bc14fa">
            Herr talman! Juan Fonseca har, mot bakgrund av regeringens proposition
            om ändringar i utlänningslagen, frågat mig vad den konkreta innebörden
            av begreppet skötsamhet är. Han har vidare frågat mig hur förväntad
            skötsamhet relateras till en sökandes asylskäl.
          </note>
          <note n="b53d2833">
            Jag anser att det är naturligt att kräva ett skötsamt och hederligt
            beteende av en utlänning som önskar bosätta sig här i Sverige.
            Hittills har utlänningslagstiftningen inte klart angivit under
            vilka förutsättningar utlänningar kan vägras uppehållstillstånd
            med hänvisning till deras levnadssätt. Detta har fått utvecklas
            i praxis. Jag har ansett att detta skall regleras i lag, och det
            är bakgrunden till vår proposition.
          </note>
          <note n="9d602ddb">
            Jag tänker kort redogöra för de aktuella ändringar som föreslås
            i propositionen. För flyktingar gäller sedan tidigare att asyl
            får vägras endast om synnerliga skäl talar emot det. Synnerliga
            skäl anknyter till de s.k. uteslutandegrunderna i Genèvekonventionen.
          </note>
          <note n="82cd49b3">
            Någon ändring av denna regel är inte aktuell och följaktligen
            inte heller föreslagen.
          </note>
          <note n="b85fc9ac">
            När det gäller de facto-flyktingar och krigsvägrare förs en uttrycklig
            bestämmelse in i utlänningslagen om att brottslighet kan utgöra
            ett särskilt skäl att inte bevilja asyl. I princip bör det vara
            fråga om lagakraftvunnen dom som avser fängelsestraff av inte
            alltför kort varaktighet för att ett avslag skall kunna aktualiseras.
            Det måste alltid bli fråga om en bedömning i det enskilda fallet,
            där också straffets längd måste vägas mot utlänningens skyddsbehov.
            Då det är fråga om brottslighet som ligger på gränsen till vad
            som ensamt skulle kunna hindra uppehållstillstånd bör annan misskötsamhet
            kunna vägas in. Det måste då vara fråga om förhållanden som är
            otvetydigt konstaterade, exempelvis av utlänningen erkänd gärning
            som kan bedömas komma att leda till fällande dom.
          </note>
          <note n="1c8de4ac">
            Det kan även vara fråga om annan misskötsamhet där de faktiska
            omständigheterna är helt klarlagda.
          </note>
          <note n="d5a03a40">
            För andra utlänningar, t.ex. när det är fråga om humanitära skäl
            eller anknytning, förs en bestämmelse in om att utlänningens skötsamhet
            och hederlighet skall beaktas vid prövningen om uppehållstillstånd.
          </note>
          <note n="497c880d">
            Det är endast klart konstaterad misskötsamhet som skall kunna
            beaktas. Vilken tyngd som anmärkningarna skall ha för att uppehållstillstånd
            skall vägras blir beroende på en bedömning i det enskilda fallet.
          </note>
          <note n="9295a042">
            Spännvidden när det gäller de olika typer av skäl som icke asylberättigade
            utlänningar åberopar är stor. Det kan å ena sidan vara fråga om
            så starka skäl att endast mycket allvarliga brott kan leda till
            avslag. Det kan å andra sidan vara fråga om en utlänning som åberopar
            anknytning till Sverige i någon form och där anknytningen ligger
            på gränsen till vad som skulle kunna leda till tillstånd. I detta
            senare fall bör även mindre allvarliga anmärkningar i fråga om
            levnadssättet kunna läggas till grund för ett avslag.
          </note>
          <note n="72ea7214">
            När det gäller de konkreta frågorna från Juan Fonseca vill jag
            lägga till följande.
          </note>
          <note n="5c39cd04">
            Tidigare användes begreppet "vandel" för att beteckna vad vi
            nu kallar "att leva hederligt och skötsamt". Skälet till ändringen
            är att vi tror att det senare är ett bättre begrepp och att många
            inte vet vad ordet vandel egentligen innebär. "Vandel" har en
            något vidare innebörd än att enbart leva hederligt, vilket ju
            i princip innebär att man inte skall göra sig skyldig till brott.
            För att täcka det gamla ordet vandel var det därför nödvändigt
            att lägga till också kravet på skötsamhet. Det kan t.ex. vara
            fråga om förhållanden som är otvetydigt konstaterade, exempelvis
            att utlänningen har erkänt en gärning som kan bedömas komma att
            leda till fällande dom.
          </note>
          <note n="1100713e">
            När det gäller den förväntade skötsamheten måste den bedömas
            med utgångspunkt i vad man vet om en sökandes tidigare skötsamhet.
            I de flesta fall vet man inte särskilt mycket om hederlighet och
            skötsamhet före ankomsten till Sverige. I huvudsak måste det därför
            bli fråga om hur utlänningen skött sig efter ankomsten till Sverige.
            Som framgår av propositionen kan det då också finnas anledning
            att se olika på olika typer av brott, dvs. man ser något strängare
            på brott där återfallsrisken erfarenhetsmässigt är hög, t.ex.
          </note>
          <note n="842dfe67">
            narkotikabrott.
          </note>
          <note n="6b1ab054">
            Det går således inte att ge ett helt entydigt svar på
          </note>
          <note n="abef1499">
            Juan Fonsecas frågor, eftersom man alltid måste göra en avvägning
            mellan misskötsamheten och de skäl personerna har för att få stanna
            i Sverige. Som framgått av min redogörelse kan man enkelt uttrycka
            det som så att ju starkare skäl personen har för att få stanna,
            desto svårare misskötsamhet måste man acceptera.
          </note>
          <note n="f1ddd300">
            Det innebär t.ex. att när det gäller personer som har rätt till
            asyl kommer det inte att vara tal om att avvisa dem endast på
            grund av misskötsamhet eller enklare former av brott.
          </note>
          <note n="4e6e217c">
            Anf. 51 JUAN FONSECA (s)
          </note>
          <note n="2f739d75">
            Herr talman! Låt mig inledningsvis säga något som jag gärna vill
            framföra och som inte har med själva ämnet att göra. Jag känner
            en stor glädje över att de två svenska ingenjörer som varit kidnappade
            i
          </note>
          <note n="6ce171d9">
            Colombia nu äntligen är fria. Jag säger det därför att jag har
            varit engagerad i den frågan.
          </note>
          <note n="b658e82e">
            Herr talman! Jag vill tacka invandrarministern för svaret. Låt
            mig inledningsvis säga att regeringens proposition om ändringar
            i utlänningslagen, utöver de frågor som enligt mig är oklara och
            som jag har pekat på i min interpellation, innehåller en del positiva
            initiativ som bidrar till att utveckla hanteringen av asylrätten
            i vårt land samt den fria rörligheten för människor inom den europeiska
            unionen.
          </note>
          <note n="ef5ad61c">
            Låt mig också, herr talman, säga att jag tycker att det är viktigt
            att sända signaler till personer som söker tillstånd att leva
            i vårt land. Jag vet att det kan finnas allmänt kända uppgifter
            om att personer inte sköter sig som de skall. Det finns fall av
            prostitution, narkotikasmuggling och människohandel som självklart
            inte kan accepteras. På den punkten är det viktigt att regeringen
            ämnar göra något åt saken. Det kan aldrig vara fel att signalera
            att sådana av mig nämnda brott inte tolereras i vårt land, precis
            som är fallet i andra länder.
          </note>
          <note n="76aa8cbd">
            Mina frågor till invandrarministern har att göra med oklara och
            otydliga begrepp som introduceras i regeringens proposition. Begreppen
            "förväntat levnadssätt" och "skötsamhet" kan man, som invandrarministern
            konstaterar i sitt svar till mig, inte på ett tydligt sätt precisera.
          </note>
          <note n="29c09cad">
            Efter att ha läst och lyssnat på invandrarministerns svar är
            jag inte så mycket klokare om vilken roll och betydelse som skötsamhet
            egentligen kommer att spela i de förändringar som regeringen vill
            introducera i utlänningslagen. Skötsamhet är ett begrepp som kan
            tolkas subjektivt av ansvariga myndigheter. Det kan bli problematiskt
            att bedöma "förväntad skötsamhet" bara på grund av vad en person
            som söker tillstånd i vårt land har gjort tidigare. Det är bekymmersamt
            att mindre misstag - som individen sedan ångrar eller lär sig
            av - kan ha så allvarliga konsekvenser för berörda personer.
          </note>
          <note n="02a7b47d">
            Tillämpningen av lagförslaget handlar mycket om de något oklara
            s.k. bedömningar som myndigheterna måste göra från fall till fall.
            Det blir viktigt vad myndigheterna lägger in i bedömningarna.
            Myndigheterna skall också kunna göra bedömningar om återfallsrisken
            hos invandrare som tidigare har visat tecken på misskötsamhet.
            Också det är problematiskt.
          </note>
          <note n="db971d86">
            Det finns vissa resonemang där det är svårt att förstå vad regeringen
            egentligen menar. I invandrarministerns svar till mig anförs t.ex.
            följande: "Det kan å andra sidan vara fråga om en utlänning som
            åberopar anknytning till Sverige i någon form och där anknytningen
            ligger på gränsen till vad som skulle kunna leda till tillstånd.
            I detta senare fall bör även mindre allvarliga anmärkningar i
            fråga om levnadssättet kunna läggas till grund för ett avslag."
          </note>
          <note n="3e51efd1">
            Man kan fråga sig om detta betyder att om någon som söker uppehållstillstånd
            har släkt i Sverige som inte sköter sig som den skall, skall denne
            nekas uppehållstillstånd i Sverige. Eller vad menar invandrarministern
            egentligen?
          </note>
          <note n="9d3bfece">
            Herr talman! Vad regeringen avser med sina föreslag till ändringar
            i utlänningslagen kan, såvitt jag förstår, vara att precisera
            att vi i Sverige icke accepterar en del brott. Tyvärr har man
            inte lyckats med detta. Man har lagt fram en lagtext som är oklar
            och motsägelsefull och som kan användas subjektivt av berörda
            myndigheter. Invandrarministerns ideologiska argumentation för
            ändringar i utlänningslagen duger enligt min mening inte heller.
          </note>
          <note n="32208002">
            Anf. 52 ULLA HOFFMANN (v)
          </note>
          <note n="0d80aae2">
            Herr talman! "Ordentlig, pålitlig, plikttrogen, arbetsam, strävsam,
            driftig, ambitiös, samvetsgrann, noggrann, omsorgsfull, vårdad,
            städad, regelbunden, stadgad". Så definieras ordet skötsam i dag
            i många ordböcker.
          </note>
          <note n="57e9532b">
            Juan Fonseca har frågat statsrådet Blomberg vad den konkreta
            innebörden av begreppet "skötsamhet"
          </note>
          <note n="20fdb2e7">
            är. Det tycker jag är en mycket berättigad fråga. Jag förstår
            Fonsecas oro, därför att jag och många andra delar den.
          </note>
          <note n="d2bd3e73">
            I fortsättningen skall en ansökan om uppehållstillstånd av humanitära
            skäl tas hänsyn till om utlänningen kan förväntas leva skötsamt
            och hederligt. Ett
          </note>
          <note n="9b0ae8cd">
            "skötsamt och hederligt levnadssätt" skall ersätta det allmänt
            vedertagna begreppet "hederlig vandel". Regeringen hade visserligen
            i lagrådsremissen hållit kvar begreppet "hederlig vandel", men
            Lagrådet föreslog att "hederlig vandel" skulle ersättas med "skötsamt
            och hederligt levnadssätt".
          </note>
          <note n="02ac196c">
            Vid första påseendet kan det verka som ett rimligt krav. Statsrådet
            säger också det i sitt svar. Han finner det naturligt att kräva
            ett skötsamt och hederligt beteende av utlänningar som vill bo
            här.
          </note>
          <note n="791e970b">
            Visst skall människor vara skötsamma och hederliga. Det är när
            vi tittar bakom ordet som oron kommer. Då framstår det som ganska
            klart att ordet
          </note>
          <note n="de733b0d">
            "hederlig" kan kopplas till att man följer svenska lagar och
            förordningar. Det finns också en lång praxis att luta sig emot
            som bottnar i juridiken. "Hederlig vandel" är också ett juridiskt
            begrepp.
          </note>
          <note n="f412cc4d">
            Men vad gäller "skötsamhet" och "förväntad skötsamhet" finns
            det säkert lika många tolkningar som det finns människor. Det
            är när dessa olika begrepp skall tolkas som det blir besvärligt.
            Det är när det skall utvecklas en praxis som frågeställningen
            infinner sig. Vad skall läggas i begreppet "skötsamhet"? Vad är
            den konkreta innebörden?
          </note>
          <note n="604dd8ec">
            Anger inte regeringen det - definierar inte regeringen begreppet
            - kommer de olika tjänstemännen att göra det.
          </note>
          <note n="eab2382f">
            Jag har sedan Juan Fonseca ställde sin interpellation gått runt
            och bett människor definiera vad
          </note>
          <note n="2e80522f">
            "skötsam" är. Det var precis som jag trodde. Där finns allt från
            "byta underbyxor varje dag", "inget sex före äktenskapet", "vara
            en snäll flicka", "betala räkningarna" och "komma i tid till jobbet"
            till "inte ta våningsplanets dagstidningar till sitt rum".
          </note>
          <note n="932d4929">
            Men de flesta angav att "skötsam" för dem innebar att inte sticka
            upp mot överheten - att vara anpasslig. Då börjar det hela bli
            litet otäckt. Hur vill vi att våra flyktingar skall bete sig?
            Skall de bli ett tyst och anpassat kollektiv som inte protesterar
            mot övergrepp? Hur är man det med tanke på våra förstamajdemonstrationer,
            då arbetarrörelsen gått ut och protesterat mot olika regeringars
            politik? I år uppmanade faktiskt socialdemokratiska partiet till
            omfattande demonstrationer mot överheten.
          </note>
          <note n="30d81c2b">
            Om det i ordet "skötsamhet" ligger att komma i tid är vi nog
            många, alltifrån statsråd till riksdagsledamöter, som inte är
            skötsamma. Är det misskötsamhet för en ordförande i fritidsfiskeföreningen
            att tjuvfiska eller fånga kräftor som är kortare än nio centimeter?
          </note>
          <note n="766be42d">
            Vad som är skötsamt förändras också över tiden.
          </note>
          <note n="f19eba4d">
            Så var det t.ex. skötsamt att gå i kyrkan varje söndag vid seklets
            början - en sanning som knappast gäller i dag. I dag är det i
            stället skötsamt att gå treårigt gymnasium - man säger då "skötsam
            ungdom" - en sanning som inte gällde i början av seklet. Det beteende
            som mina mor- och farföräldrar ansåg vara misskötsamhet väcker
            ingen upprördhet i dag utan är fullständigt acceptabelt och skötsamt.
          </note>
          <note n="05d761c2">
            Skötsamhet handlar alltså mycket om samhällets normer som förändras
            över tiden och som alltid är underförstådda och otydliga. Hur
            bergreppet
          </note>
          <note n="56556699">
            "skötsam" skall kunna göras begripligt, synligt och avgränsat
            för en person som nyss anlänt till vårt land förstår jag inte.
          </note>
          <note n="38e4a17d">
            Förslaget står i skarp kontrast till begreppet
          </note>
          <note n="eea4ff32">
            "rättssäkerhet", som jag trodde gällde även våra flyktingar och
            invandrade kamrater.
          </note>
          <note n="b67f7860">
            Hela vårt samhälle består av olika lagar som människorna själva
            satt upp. Vi skulle kunna kalla dem för samhällets metaregler.
            Det är det som barnuppfostran t.ex. handlar om.
          </note>
          <note n="6c304a0b">
            Att lära barnen laglydighet är ganska enkelt. Vi vet vad svenska
            lagar säger. Det är när vi kommer till de osynliga metaregler
            som definierar vad skötsamhet är som det blir krångligt.
          </note>
          <note n="26e27edd">
            Varje landsända och varje land har sina osynliga skötsamhetsregler.
            Det tar ett helt liv att lära sig dem
          </note>
          <note n="352568e0">
            - att lära sig vad svensk skötsamhet innebär. Det finns ingen
            universell skötsamhet, men det finns en universell regel som säger
            att vi skall följa ländernas lagar.
          </note>
          <note n="9e41edb3">
            Lagarna är skrivna och finns i lagtexter, och det går att förhålla
            sig till dem.
          </note>
          <note n="78d8f99f">
            Vad regeringen nu säger är att en utlänning som har med sig sina
            metaregler på mycket kort tid skall lära sig svensk skötsamhet.
          </note>
          <note n="b9308670">
            I nuvarande lagstiftning talas om "hederlig vandel". "Hederlig
            vandel" betyder enligt svensk ordlista
          </note>
          <note n="f8e00793">
            "hederligt levnadssätt". Varför nöjde man sig inte med "hederligt
            levnadssätt"?
          </note>
          <note n="057769b0">
            Anf. 53 Statsrådet LEIF BLOMBERG (s)
          </note>
          <note n="fea0eb36">
            Herr talman! Man skulle kanske drista sig till att fråga Ulla
            Hoffmann vad ett hederligt levnadssätt är.
          </note>
          <note n="629ab145">
            En definition av det är att ha en god vandel. Det är möjligt
            att man inte blir klokare av det. Det är så diskussionen utvecklar
            sig. Det är svårt att svara på denna fråga och konkretisera enskilda
            fall.
          </note>
          <note n="aff0bf72">
            Juan Fonseca sade i sin inledning att det kan handla om knark,
            prostitution osv. I det ena fallet kan man dömas till fängelse
            i Sverige. Det är ett brott att langa knark, medan det exempelvis
            inte är ett brott att vara prostituerad. Man kan ställa sig väldigt
            många frågor av den typen.
          </note>
          <note n="4e849bc8">
            Jag är av den uppfattningen att få människor riktigt kan tydliggöra
            och förklara vad som menas med
          </note>
          <note n="82cd3f67">
            "vandel". Det var det vi tog fasta på när vi började funderade
            på detta. Vad är "vandel" för någonting?
          </note>
          <note n="1a955418">
            Vad säger man om man tillfrågas om vad ordet
          </note>
          <note n="a8d88ce1">
            "vandel" betyder?
          </note>
          <note n="bcf86190">
            Jag tycker att det är problematiskt att förklara det i vardagen.
            Vi valde i stället att säga "skötsamhet och hederlighet". Då vet
            man direkt. Det hörs på ordet.
          </note>
          <note n="045dc549">
            Man är skötsam.
          </note>
          <note n="f4d97386">
            Nästa fråga gäller vilken typ av skötsamhet man menar. Det är
            egentligen den frågan Juan Fonseca har ställt. Det kan man alltid
            diskutera i olika situationer.
          </note>
          <note n="7f6761dd">
            Jag tycker att det väsentliga i detta fall är den slutsats jag
            drog i mitt svar: Ju starkare skäl personen har att vara i Sverige
            desto större är kraven på att den brottslighet som leder till
            att man inte får stanna skall vara kraftig och grov eller på att
            misskötsamheten skall vara mycket kraftig. Om man har ganska svaga
            skäl att stanna kan det vara ganska bagatellartade situationer
            som kan göra att man inte får uppehållstillstånd i Sverige.
          </note>
          <note n="4f00e648">
            Det tycker jag är det viktiga. Grundprincipen är att det finns
            en skala som man kan glida över.
          </note>
          <note n="408d6375">
            Jag erkänner gärna att jag har svårigheter att exemplifiera exakt,
            men det har jag även om man frågar mig vad "vandel" är och jag
            måste ge exempel ur verkligheten.
          </note>
          <note n="44733ca7">
            Prostitution kan vara en sådan sak. Det är klart att det finns
            en massa andra saker. Som vi tidigare sade kan någon ha erkänt
            att han snodde en bil, t.ex. Det är klarlagt att personen har
            begått en gärning som kan betraktas som väldigt ohederlig, men
            det har inte avgivits någon dom. På den grunden kan det bli avvisning.
            Det är en beskrivning av detta.
          </note>
          <note n="d174d405">
            Jag tycker att det är viktigt att vi i denna såväl som i annan
            lagstiftning försöker använda ord som gör att man på ett lättare
            sätt känner att det är klart att man skall vara skötsam och hederlig.
          </note>
          <note n="00f70372">
            Sedan får det utvecklas en praxis grundad på hur lagen har tolkats.
          </note>
          <note n="4b6eebaf">
            Egentligen är det som nu sker inte någonting annat än att vi
            efter utredning har överfört det som har varit praxis till lagstiftning.
            Redan tidigare står det i utlänningslagen om det förväntade levnadssättet.
            Man gör i en rad olika situationer en bedömning av det förväntade
            levnadssättet.
          </note>
          <note n="149f8685">
            Är det troligt att en person som man vet har begått ett brott
            inte kommer att göra om det? Kan man på den grunden förvänta sig
            att personen sköter sig, eller kan man förvänta sig att han inte
            sköter sig?
          </note>
          <note n="05fe6192">
            Det är bedömningar som inte är någon nyhet i utlänningslagen.
            De har egentligen funnits i många år.
          </note>
          <note n="d3407e2d">
            Det är inget nytt i sak. Lagen formuleras nu på detta sätt. Det
            är en viktig markering. Sedan får myndigheterna hantera det.
          </note>
          <note n="ea542aff">
            I och med att det gäller lagtext fäster man naturligtvis större
            avseende vid orden. Jag erkänner gärna att preciseringarna då
            blir viktigare. Jag kan inte beskriva det på något annat sätt
            än så. Sedan får myndigheternas tillämpning och praxis avgöra.
          </note>
          <note n="608f2f22">
            Tycker man i ett senare skede att det är fel från olika utgångspunkter
            har riksdag och regering alltid möjlighet att korrigera från tid
            till annan.
          </note>
          <note n="87bca5ab">
            Ulla Hoffmann var inne på det långsiktiga perspektivet och menade
            att begreppen förändras. Jag håller med om att det är så, men
            samtidigt förändras lagarna. Man tar hänsyn till den typen av
            faktorer - i alla fall om det gäller lagar som tillämpas.
          </note>
          <note n="096963bb">
            Anf. 54 JUAN FONSECA (s)
          </note>
          <note n="455aaed2">
            Herr talman! Jag försöker att sätta mig in i vad syftet med själva
            förslaget är. Jag försöker verkligen förstå argumentationen för
            detta, det vill jag att Leif
          </note>
          <note n="37d1cb54">
            Blomberg skall tro. Jag vet inte om min svenska är bristfällig,
            det är många som har sagt det, men jag förstår inte syftet riktigt.
            Argumentet kan inte vara att man ersätter ett ord som man tycker
            är krångligt med ett annat ord som är ännu krångligare och otydligare.
          </note>
          <note n="2c25677a">
            Om begreppet vandel av invandrarministern benämns som krångligt
            och ett ord som ingen kan förstå, varför skall man ersätta det
            med ett ord som heter skötsam och som icke kan definieras? Det
            är det stora problemet. Ingen kan i dag definiera vad ordet skötsamhet
            kan leda till, vad det betyder eller hur det skall användas.
          </note>
          <note n="cd32a580">
            Jag skulle ha förstått regeringens syfte med propositionen och
            ändringarna i utlänningslagen om man hade preciserat de brott
            som tolereras i Sverige och gett exempel på det. Jag tror inte
            att någon i den här församlingen eller i samhället utanför accepterar
            att det förekommer brott av det slag som jag har nämnt.
          </note>
          <note n="1867098f">
            Men precisera det då! Säg att vi inte accepterar dessa brott
            och tala om vilka konsekvenserna blir för den som begår dem! Men
            använd inte ett ord som ingen kommer att förstå över huvud taget
            och som vi kommer att tvista om framöver! Lagen kommer möjligen
            att tillämpas på olika sätt, ordet kommer att tolkas på olika
            sätt och debatten kommer naturligtvis att fortsätta.
          </note>
          <note n="e01c02af">
            Jag har en fråga till invandrarministern. Han säger på första
            sidan i svaret: "För flyktingar gäller sedan tidigare att asyl
            får vägras endast om synnerliga skäl talar emot det. Synnerliga
            skäl anknyter till de s.k.
          </note>
          <note n="66c4ef21">
            uteslutandegrunderna i Genèvekonventionen." Men på sista sidan
            säger invandrarministern så här: "Som framgått av min redogörelse
            kan man enkelt uttrycka det som så att ju starkare skäl personen
            har desto svårare misskötsamhet måste man acceptera. Det innebär
            t.ex. att när det gäller personer som har rätt till asyl kommer
            det inte att vara tal om att avvisa dem endast på grund av misskötsamhet
            eller enklare former av brott."
          </note>
          <note n="4c94390a">
            Det innebär konkret att brott i alla fall kommer att gälla. Jag
            vill gärna ha besked i den frågan.
          </note>
          <note n="2c872fe0">
            Anf. 55 ULLA HOFFMANN (v)
          </note>
          <note n="c55c74e8">
            Herr talman! En av dem som svarade på den enkät som jag gjorde
            och som jag har pratat om sade att snäll flicka och anpasslig
            var hennes tolkning, men om hon skulle bli kallad för skötsam
            skulle hon bli mycket ledsen.
          </note>
          <note n="79b1ece1">
            Jag försökte förklara att när jag tittat i ordböckerna har jag
            upptäckt att ordet vandel kan ersättas med ordet levnadssätt.
            Eftersom man i lagtexten redan pratar om hederlig vandel menar
            jag att man skulle ha kunnat säga hederligt levnadssätt, för det
            anknyter till lagtexten. Hederlighet betyder att man lever på
            ett ärligt sätt. Man förhåller sig på ett visst sätt till våra
            lagar.
          </note>
          <note n="5e0d626a">
            Jag gjorde bort mig här i kammaren för inte så länge sedan. Jag
            visste inte hur man skall begära ordet, och talmannen påpekade
            det för mig. Jag gjorde alltså som alla andra hade gjort. Men
            det fanns oskrivna lagar som jag förväntades känna till. Nu har
            jag ju lärt mig av mina misstag, nu vet jag hur jag skall göra.
            Det är därför jag tycker att det är viktigt att de här begreppen
            preciseras.
          </note>
          <note n="f3e76cda">
            I föregående debatt som statsrådet förde om arbetsrätten poängterade
            statsrådet kollektivavtalets betydelse för parterna. Det skrivna
            ordet skall definiera vad som är rätt och fel. Kollektivavtal
            reglerar förhållandet mellan arbetsgivare och arbetstagare.
          </note>
          <note n="1ab7dc1e">
            Som fackligt aktiva vet både statsrådet och jag vikten av att
            det som skall gälla regleras i skrift. Det är det jag menar är
            viktigt. Den här definitionen måste göras innan lagen träder i
            kraft.
          </note>
          <note n="737dc312">
            På sista sidan står precis det som Juan Fonseca tar upp: "på
            grund av misskötsamhet eller enklare former av brott." Det visar
            att man inte kan sätta likhetstecken mellan hederlighet och skötsamhet.
            Brott är, såvitt jag förstår, inte inbegripet i den här definitionen
            av skötsamhet. Den tidigare skötsamheten är kopplad till samhällets
            skötsamhetsregler, och hur skall någon som skall komma hit kunna
            veta vad som gäller. När vi tittar på om de har varit skötsamma
            i ett annat land måste vi komma ihåg att det inte är samma skötsamhetsregler
            som gäller i det landet som de som gäller i
          </note>
          <note n="da357947">
            Sverige.
          </note>
          <note n="5478451b">
            Jag vill bara säga att jag tycker att det är viktigt att vi håller
            isär begreppen. Vi pratar inte om människor som har flyktingstatus,
            utan om dem som skall få uppehållstillstånd av humanitära skäl.
            Bland dem kan finnas, som t.ex. bland de bosnier som har fått
            status som humanitära fall, många som har våldtagits eller torterats
            på annat sätt av polis eller militär i hemlandet. Med det här
            förslaget kan det komma att bli så att de skall kunna avvisas
            för att de har förväntad brist på skötsamhet. Det tycker jag vore
            förödande för det normsystem vi har.
          </note>
          <note n="6f1ccd84">
            Men jag ser fram emot att vi skall få en lika konstruktiv debatt
            i just det här ämnet som statsrådet efterlyste vad gällde integrationen.
            Jag tror att vi kommer att få en mycket konstruktiv debatt i utskottet
            om det här.
          </note>
          <note n="45860bfb">
            Anf. 56 Statsrådet LEIF BLOMBERG (s)
          </note>
          <note n="c483e205">
            Herr talman! Jag vill börja med Ulla Hoffmanns fråga om bosnienkroaterna.
            Som läget har utvecklats i
          </note>
          <note n="3a70b664">
            Kroatien har de starka skäl för att stanna, liksom bosnierna.
            Vi skickar inte tillbaka dem till Bosnien.
          </note>
          <note n="47af9f59">
            Det gör vi inte. Det skulle självklart gälla mycket grov brottslighet
            för att det skulle komma i fråga.
          </note>
          <note n="0197fa2b">
            Med asylskäl enligt Genèvekonventionen förhåller det sig så,
            att den som riskerar allvarlig förföljelse vid hemkomsten inte
            kan skickas tillbaka över huvud taget. I det avseendet har vi
            inte förändrat någonting med de här skrivningarna. Det är väldigt
            viktigt att komma ihåg det. Vi ändrar inte någonting när det gäller
            dem som har asylskäl enligt Genèvekonventionen.
          </note>
          <note n="1fcb3ed1">
            Sedan vill jag, med anledning av det som stod på sista sidan
            i svaret, säga till Juan Fonseca att när det gäller dem som inte
            har Genèvekonventionsskäl utan som är krigsvägrare måste det också
            vara fråga om grov brottslighet för att de inte skall få uppehållstillstånd
            i Sverige.
          </note>
          <note n="05c64641">
            Sedan har vi mer bagatellartade förseelser som kan innebära att
            den som åberopar humanitära skäl, anknytning eller anhörigskäl
            - framför allt anknytning och anhörigskäl - inte kan få permanent
            uppehållstillstånd. Här kan det vara en ganska lindrig förseelse
            vid jämförelse med den som har de facto-skäl, som kan ha begått
            en mycket allvarlig kriminell handling.
          </note>
          <note n="d276d59f">
            Den här frågan är också av den karaktären att den sannolikt kommer
            att vara aktuell i relativt få fall. Så är det ju i dag. Hela
            det här resonemanget förutsätter att vi vet någonting om den person
            som kommer. Hur har personen tidigare skött sig? Är han kriminell
            eller är han inte kriminell? I hur många fall vet man någonting
            om det när personen kommer och söker asyl?
          </note>
          <note n="c427c209">
            Ibland kan man ha något slags kännedom om det.
          </note>
          <note n="0eea512f">
            Låt oss anta att det kommer en kriminellt belastad person hit
            och att vi känner till att han är kriminellt belastad hemifrån.
            Då kan man fråga sig: Kommer den här människan att sköta sig om
            han får uppehållstillstånd i Sverige? Nej, säger vi, det tror
            vi inte.
          </note>
          <note n="a080de29">
            Bilden av den här personen är av den karaktären. Han kommer säkert
            att fortsätta med sitt ohederliga leverne eller sin misskötsamhet.
            På den grunden säger vi nej, om inte personen i fråga har väldigt
            starka asylskäl enligt Genèvekonventionen. Men det kan vara ett
            anknytningsfall, och då är han inte välkommen till vårt land.
            Det är ett sätt att se på det här.
          </note>
          <note n="72373dd3">
            Det kan vara så, som jag sade tidigare, att en person som har
            sökt asyl i Sverige har begått någon form av förseelse, knyckt
            en bil exempelvis, och det visar sig att personen i fråga egentligen
            inte har asylskäl.
          </note>
          <note n="81d2a2a8">
            Han har möjligen någon form av lägre skäl för att över huvud
            taget få stanna. Han erkänner att han har snott den här bilen.
            Det finns inte någon lagakraftvunnen dom och det har inte varit
            någon rättegång, men det är ställt utom allt tvivel att han har
            begått brottet i fråga. Då kan vi skicka ut personen utan att
            gå vidare med rättegång, om det är klarlagt att det är på det
            sättet.
          </note>
          <note n="20ab965a">
            Prostitution kan vara en annan sådan fråga. Det har Juan Fonseca
            beskrivit i två tidigare inlägg. Personer som kommer österifrån
            och vill leva i Sverige kan faktiskt vara prostituerade. Vi kan
            på den grunden säga att vi inte tycker att de skall stanna här.
            Det kan vara ett sätt att visa att vi inte accepterar den misskötsamheten
            i Sverige. Den bedömningen ligger till grund för att man skall
            få uppehållstillstånd i vårt land.
          </note>
          <note n="4196ff5b">
            Det är alltid fråga om en bedömning, och det är det som gör det
            så svårt att beskriva det här. Man skall ju koppla ihop de individuella
            skälen, personens egna skäl, i relation till kriminalitet eller
            misskötsamhet. Det skall göras en vägning av båda delarna, och
            därför måste man i det speciella fallet se vad det är som kan
            fälla avgörandet att personen inte skall få stanna i Sverige.
            Man kan alltså inte bara se naket på den ena delen och säga generellt
            vad som är misskötsamhet, utan det är ställt i förhållande till
            de skäl som personen har att få stanna i Sverige över huvud taget.
          </note>
          <note n="eb3584eb">
            Anf. 57 JUAN FONSECA (s)
          </note>
          <note n="c282f2bd">
            Herr talman! Låt mig göra klart några saker för invandrarministern.
            Vi är någorlunda överens om att man möjligen måste tydliggöra
            vad samhället accepterar och inte accepterar. Jag tror att alla
            i den här församlingen är överens om det. Det är ingen människa
            som accepterar brott eller någon typ av olagliga handlingar i
            vårt land. Det är en sak.
          </note>
          <note n="5ec51452">
            Den andra saken gäller de för mig otydliga begrepp som regeringen
            har föreslagit. Många av ändringarna i propositionen, Leif Blomberg,
            gäller "om",
          </note>
          <note n="8cd1da8b">
            "om" och "om". Det handlar om "förväntat levnadssätt". Det är
            väldigt svårt att föreställa sig vad
          </note>
          <note n="c0373a43">
            "förväntat levnadssätt" kan vara hos en individ. Det står någon
            annanstans att det "kan komma att bedömas". Det är det som blir
            avgörande för hur tillämpningen av själva lagen kommer att ske.
            Jag kan tänka mig att det kommer att föras väldigt många debatter
            om olika fall där man bedömer att lagen har slagit fel.
          </note>
          <note n="5d1a8506">
            Man kan så småningom hamna i en debatt om att den typen av begrepp
            återigen skall ändras.
          </note>
          <note n="30d47e6a">
            Jag skulle gärna välkomna en diskussion om vad samhället egentligen
            icke vill tolerera, klart och tydligt skrivet: Det här accepterar
            vi inte. Då kan vi ställa upp i en debatt.
          </note>
          <note n="fd977215">
            Det måste också föras en debatt i den parlamentariska kommittén,
            som ser över flyktingpolitiken - det handlar egentligen om flyktingpolitiken.
            Den borde vara det naturliga organet att ta upp den här diskussionen.
          </note>
          <note n="7bbff7f1">
            Låt mig avslutningsvis säga att jag funderar på att informera
            den socialdemokratiska riksdagsgruppens ledning om att jag känner
            mig tveksam till att rösta för en lag som jag tycker är mycket
            otydlig. Jag efterlyser en debatt om någonting som är konkret,
            som vi alla kan rätta oss efter.
          </note>
          <note n="b0bf9a86">
            Tack för debatten!
          </note>
          <note n="f67295cf">
            Anf. 58 ULLA HOFFMANN (v)
          </note>
          <note n="b438d999">
            Herr talman! Jag tycker att den debatt som vi har haft visar
            just på behovet av att tydliggöra de regler som gäller. Statsrådet
            säger att den som är kriminell inte skall få komma hit. Men kriminaliteten
            har ju egentligen inte något med misskötsamhet att göra, utan
            det är det som handlar om ohederlighet. Det är ohederligt att
            vara kriminell, därför att då har man brutit mot lagarna, dvs.
            de lagar som är skrivna. Att stjäla en bil är ohederligt; man
            bryter mot reglerna.
          </note>
          <note n="752ebc5a">
            Statsrådet tar upp frågan om prostitution. Det är också en fråga
            som det är svårt att ta ställning till. Vi vill ju inte ha prostitution
            i Sverige - den uppfattningen delar jag med statsrådet och många
            andra. Men i vissa länder är prostitution tillåten och reglerad.
            Kan då den person som haft ett "hederligt" eller "skötsamt levnadssätt"
            få komma till Sverige? Hur skall man kontrollera något sådant?
          </note>
          <note n="6078b289">
            Om detta med hederlighet och skötsamhet får stå kvar, om man
            inte begränsar det till "hederligt levnadssätt", kommer det att
            bli en glidning i språket, i definitionen. Den kommer att bli
            precis lika obehaglig som den löneglidning som både statsrådet
            Blomberg och jag tycker väldigt illa om. Det är därför viktigt,
            om jag nu återigen skall göra en jämförelse, att vi har kollektivavtal
            som definierar och reglerar hur förhållandet mellan parterna skall
            se ut.
          </note>
          <note n="4fa046d9">
            Vi måste ha definierat i ord vad "hederligt levnadssätt" är.
            Jag accepterar att man byter ut "vandel"
          </note>
          <note n="8ddd0f35">
            mot "levnadssätt" och pratar om "hederligt levnadssätt", för
            då har vi skrivna och inte oskrivna lagar att rätta oss efter.
            Står "skötsamhet" kvar innebär det att en mängd oskrivna lagar
            kommer att gälla för människor.
          </note>
          <note n="ed961be4">
            Jag tror jag kan säga till Juan Fonseca att det kommer att bli
            en bra debatt i socialförsäkringsutskottet om det här. Jag har
            fått de signalerna.
          </note>
          <note n="bc7b98c4">
            Anf. 59 Statsrådet LEIF BLOMBERG (s)
          </note>
          <note n="7eee9fc4">
            Herr talman! I princip förändrar vi ju inte tilllämpningen av
            lagen; däremot skriver vi in praxishanteringen i lagstiftningen.
            Det är den enda skillnaden.
          </note>
          <note n="a364f27a">
            Det förvånar mig att både Juan Fonseca och Ulla
          </note>
          <note n="30392360">
            Hoffmann uppenbarligen har accepterat den här praxistillämpningen
            under ett antal år, men när den plötsligt kommer in i lagen frågar
            de sig: Vad är det här för någonting? Och så vet de inte det.
          </note>
          <note n="26e59b7c">
            Som Ulla Hoffmann säger handlar inte misskötsamhet om den i sig
            kriminella handlingen; det är ju ohederlighet. Den definitionen
            är ju alldeles klar. Men sedan har vi då exempelvis det här med
            prostitutionen. Prostitution är ju inte olagligt i Sverige, och
            personligen tycker jag inte heller att kvinnans handlingssätt
            i det här sammanhanget skall kriminaliseras
          </note>
          <note n="6b2d7eec">
            - det är min personliga åsikt. Mot den bakgrunden kan man fråga
            sig: Om det kommer en kvinna till
          </note>
          <note n="f75ca8dc">
            Sverige som vi vet är prostituerad och som alltså egentligen
            inte har några tyngre skäl att stanna i Sverige - skall vi då
            säga "okej, du får väl stanna ändå", eller skall vi säga "nej,
            eftersom du är prostituerad är du inte önskvärd i vårt land" och
            skicka hem personen i fråga igen?
          </note>
          <note n="3887eda4">
            Jag tycker i så fall att det sista skulle vara rimligt.
          </note>
          <note n="80e0f836">
            Det är ju inte fråga om någon kriminell handling eller något
            ohederligt, men kanske kan man ändå säga att det inte är att sköta
            sig heller. Trots det tycker jag i många fall väldigt synd om
            de här kvinnorna. Jag tycker att de har hamnat i socialt eländiga
            situationer.
          </note>
          <note n="646275c8">
            Men det är den här bedömningen det handlar om.
          </note>
          <note n="f172435d">
            Juan Fonsecas lilla lista på brottslighet och annat som skulle
            gälla för dessa frågor finns redan i svensk lag. Det är bara att
            läsa brottsbalken. Läs där! Där finns alltifrån de mest bagatellartade
            brott som kan ge ett fåtal dagsböter till de grövsta som kan ge
            livstids fängelse. Allt i det här fallet handlar ju om ohederlighet.
            Allt! Listan finns där! Frågan är bara var man skall sätta in
            skälen. Var går gränsen för de facto-skäl eller krigsvägrarskäl
            när jag inte får tillstånd att leva i
          </note>
          <note n="2c85deb2">
            Sverige på grund av att jag inte lever hederligt och att min
            vandel inte är såsom den borde vara? Det tycker jag är väldigt
            viktigt.
          </note>
          <note n="156a7554">
            Listan finns där, men hur skall det kunna definieras när varje
            person prövas individuellt? Det är ju inte lika enkelt som ett
            medborgarskapsärende - söker du medborgarskap och har gjort dig
            skyldig till viss typ av brottslighet som har gett ett visst straff,
            då får du vara vänlig och vänta sju, åtta, nio eller tio år, eller
            ännu längre i väldigt grova fall. Det är ju enkelt att göra där,
            men det går inte att göra på samma sätt när det gäller om du skall
            ha ett uppehållstillstånd eller inte. Det är en annan fråga, tycker
            jag.
          </note>
          <note n="610bcbe1">
            Jag tycker egentligen inte att det här är några nya frågor. Förväntat
            levnadssätt är inskrivet på ett antal punkter i utlänningslagen
            redan nu. Det är egentligen inte någon avgörande skillnad, enligt
            mitt sätt att se.
          </note>
          <note n="8a2fc701">
            Jag tycker det är viktigt att vi prioriterar de skötsamma och
            hederliga och inte i första hand gynnar dem som inte är det.
          </note>
          <note n="fa247200">
            Överläggningen var härmed avslutad.
          </note>
          <note n="63a79ee3">
            10 § Hänvisning av ärenden till utskott
          </note>
          <note n="78bb354e">
            Föredrogs och hänvisades
          </note>
          <note n="5115b2c3">
            Motioner
          </note>
          <note n="07c0bf85">
            1994/95:Sk57-Sk63 till skatteutskottet
          </note>
          <note n="7a1c1c66">
            11 § Bordläggning
          </note>
          <note n="6e376563">
            Anmäldes och bordlades
          </note>
          <note n="16062a66">
            Motioner med anledning av prop. 1994/95:150 Förslag till slutlig
            reglering av statsbudgeten för budgetåret
          </note>
          <note n="67639a0d">
            1995/96, m.m. (kompletteringsproposition)
          </note>
          <note n="837ca14e">
            1994/95:Fi31 av Carl Bildt m.fl. (m)
          </note>
          <note n="e6668b56">
            1994/95:Fi33 av Gudrun Schyman m.fl. (v)
          </note>
          <note n="e605cff4">
            1994/95:Fi34 av Birger Schlaug m.fl. (mp)
          </note>
          <note n="d366383a">
            1994/95:Fi35 av Alf Svensson m.fl. (kds)
          </note>
          <note n="35a4be72">
            1994/95:Fi36 av Carl Bildt m.fl. (m)
          </note>
          <note n="7cd9c951">
            1994/95:Fi37 av Gudrun Schyman m.fl. (v)
          </note>
          <note n="5ca8ec75">
            1994/95:Fi38 av Sonja Rembo (m)
          </note>
          <note n="c25e97ab">
            1994/95:Fi39 av Torsten Gavelin m.fl. (fp)
          </note>
          <note n="9251482b">
            1994/95:Fi40 av Margit Gennser och Stig Rindborg
          </note>
          <note n="773d56ea">
            (m)
          </note>
          <note n="a3830563">
            1994/95:Fi41 av Margit Gennser och Per Bill (m)
          </note>
          <note n="9d17e1f5">
            1994/95:Fi42 av Per Bill (m)
          </note>
          <note n="24f35122">
            1994/95:Fi43 av Isa Halvarsson och Sigge Godin (fp)
          </note>
          <note n="45bc46f2">
            1994/95:Fi44 av Isa Halvarsson och Karin Pilsäter
          </note>
          <note n="d916f6d9">
            (fp)
          </note>
          <note n="dac00ddc">
            1994/95:Fi45 av Elver Jonsson och Erling Bager (fp)
          </note>
          <note n="dcde5306">
            1994/95:Fi46 av Göran Magnusson och Roland Larsson (s, c)
          </note>
          <note n="a8d257aa">
            1994/95:Fi47 av Leif Carlson (m)
          </note>
          <note n="d8ebe9e9">
            1994/95:Fi48 av Dan Ericsson och Rose-Marie Frebran (kds)
          </note>
          <note n="d3246dfa">
            1994/95:Fi49 av Inger Davidson (kds)
          </note>
          <note n="e8fbba1e">
            1994/95:K23 av förste vice talman Anders Björck m.fl. (m)
          </note>
          <note n="ed4c3cac">
            1994/95:N19 av Ingbritt Irhammar m.fl. (c)
          </note>
          <note n="915a0860">
            med anledning av skriv. 1994/95:220 Utvecklingen inom den kommunala
            sektorn
          </note>
          <note n="d83fcab3">
            1994/95:Fi50 av Ulla-Britt Hagström och Chatrine
          </note>
          <note n="4b35bd87">
            Pålsson (kds)
          </note>
          <note n="1cdd973e">
            Finansutskottets betänkande
          </note>
          <note n="c28bfb1a">
            1994/95:FiU18 Fastighetsförvaltning och statlig lokalförsörjning
          </note>
          <note n="418fe074">
            Skatteutskottets betänkanden
          </note>
          <note n="0dd08166">
            1994/95:SkU30 Kontrolluppgiftsskyldighet, m.m.
          </note>
          <note n="78eacbe2">
            1994/95:SkU37 Tullsamarbetsavtal med Tjeckien
          </note>
          <note n="f9e6c7eb">
            1994/95:SkU38 Tullsamarbetsavtal med Litauen
          </note>
          <note n="3610e415">
            Utrikesutskottets betänkanden
          </note>
          <note n="f7572eaf">
            1994/95:UU17 Godkännande av överenskommelse mellan Sverige och
            Finland om avgränsning i
          </note>
          <note n="57465761">
            Ålands hav och norra Östersjön, m.m.
          </note>
          <note n="423d8557">
            1994/95:UU18 Ändringar i lagen (1991:341) om strategiska produkter
          </note>
          <note n="b18f6bc5">
            1994/95:UU19 Nedrustning
          </note>
          <note n="2adb84d1">
            Socialförsäkringsutskottets betänkanden
          </note>
          <note n="e49e8998">
            1994/95:SfU10 Socialförsäkring - inriktning och anslag
          </note>
          <note n="4247d0f0">
            1994/95:SfU14 Tilläggsbudget - Flyktingmottagandet
          </note>
          <note n="8a9f3639">
            1994/95:SfU17 Socialförsäkringsfrågor
          </note>
          <note n="855c6b84">
            1994/95:SfU18 Mottagande av asylsökande
          </note>
          <note n="6e50c714">
            Kulturutskottets betänkanden
          </note>
          <note n="91a34b65">
            1994/95:KrU27 Ungdomsfrågor m.m.
          </note>
          <note n="7448e1d3">
            1994/95:KrU29 Beslutanderätten i fråga om kyrkliga kulturminnen
          </note>
          <note n="d64f80ec">
            Trafikutskottets betänkanden
          </note>
          <note n="d34d70b2">
            1994/95:TU22 Storstadsöverenskommelserna
          </note>
          <note n="552a5c70">
            1994/95:TU23 Bilregisterverksamheten
          </note>
          <note n="90cd599f">
            1994/95:TU24 Kommunikationsforskning
          </note>
          <note n="53714bbf">
            12 § Anmälan om frågor
          </note>
          <note n="ef4e306c">
            Anmäldes att följande frågor framställts
          </note>
          <note n="b245abb7">
            den 11 maj
          </note>
          <note n="1ba302b1">
            1994/95:486 av Lars Björkman (m) till justitieministern om ett
            underrättelseregister hos polisen
          </note>
          <note n="9bfa62b0">
            1994/95:487 av Lars Björkman (m) till justitieministern om antalet
            poliser
          </note>
          <note n="d523ffd5">
            1994/95:488 av Göte Jonsson (m) till miljöministern om miljöavgift
          </note>
          <note n="4543e86f">
            1994/95:489 av Barbro Westerholm (fp) till justitieministern
            om sexuella övergrepp på barn
          </note>
          <note n="b0cf26dc">
            1994/95:490 av Rose-Marie Frebran (kds) till justitieministern
            om sexuella övergrepp på barn
          </note>
          <note n="aa9cff73">
            1994/95:491 av Ingbritt Irhammar (c) till justitieministern om
            sexuella övergrepp på barn
          </note>
          <note n="4fe7915c">
            1994/95:492 av Ulla Hoffmann (v) till statsministern om asylrätten
          </note>
          <note n="5222042d">
            1994/95:493 av Barbro Westerholm (fp) till statsrådet Leif Blomberg
            om homosexuella flyktingar
          </note>
          <note n="1468a566">
            den 12 maj
          </note>
          <note n="8da5ad76">
            1994/95:494 av Helena Nilsson (c) till utrikesministern om NATO
          </note>
          <note n="868a3763">
            1994/95:495 av Eva Zetterberg (v) till justitieministern om sexuella
            övergrepp på barn
          </note>
          <note n="b2d4fb8a">
            1994/95:496 av Margareta Israelsson (s) till justitieministern
            om sexuella övergepp på barn
          </note>
          <note n="bcc2b5a2">
            1994/95:497 av Gullan Lindblad (m) till justitieministern om
            sexuella övergrepp på barn
          </note>
          <note n="ebdab619">
            1994/95:498 av Sten Svensson (m) till justitieministern om partistödet
          </note>
          <note n="8eb39cc3">
            1994/95:499 av Ulla Hoffmann (v) till utrikesministern om Peru
            och de mänskliga rättigheterna
          </note>
          <note n="87cafe27">
            1994/95:500 av Britt-Marie Danestig-Olofsson (v)
          </note>
          <note n="9e649e58">
            till utbildningsministern om folkhögskollärarexamen
          </note>
          <note n="da1c98a9">
            1994/95:501 av Marianne Andersson (c) till kulturministern om
            ett nytt Sjöhistoriskt musem
          </note>
          <note n="02ea3fac">
            1994/95:502 av Britt-Marie Danestig-Olofsson (v)
          </note>
          <note n="67b6f6b2">
            till miljöministern om flygbuller i tätort
          </note>
          <note n="74f0061e">
            1994/95:503 av Ulla Hoffmann (v) till statsrådet
          </note>
          <note n="99e57c7e">
            Anna Hedborg om utgiftstaket i socialförsäkringssystemet
          </note>
          <note n="20cabb39">
            Frågorna redovisas i bilaga som fogas till riksdagens snabbprotokoll
            tisdagen den 16 maj.
          </note>
          <note n="d1fbfd69">
            13 § Kammaren åtskildes kl. 12.49.
          </note>
          <note n="630edbc3"/>
          <note n="d973f668">
            Förhandlingarna leddes av förste vice talmannen från sammanträdets
            början t.o.m. 7 § anf. 32 (delvis) och av tredje vice talmannen
            därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
