<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 1994</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 1994</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199495--77</head>
          <docDate when="1994">1994</docDate>
        </div>
      </front>
      <body>
        <div>
          <note n="549d2140">
            Det justerade protokollet beräknas utkomma om 3 veckor
          </note>
          <note n="d7f9572a">
            _______________________________________________________________________
          </note>
          <note n="e1b96a68">
            1 § Justering av protokoll
          </note>
          <note n="1c56c249">
            Justerades protokollet för den 16 mars.
          </note>
          <note n="07073fb5">
            2 § Hänvisning av ärenden till utskott
          </note>
          <note n="4554bdcb">
            Föredrogs och hänvisades
          </note>
          <note n="3cefed86">
            Propositioner
          </note>
          <note n="5597bf6c">
            1994/95:169 till lagutskottet
          </note>
          <note n="c308c994">
            1994/95:196 till konstitutionsutskottet
          </note>
          <note n="f84f40fa">
            Meddelande om samlad votering
          </note>
          <note n="403a42f0">
            Andre vice talmannen meddelade att de på dagens föredragningslista
            upptagna ärendena skulle avgöras i ett sammanhang.
          </note>
          <note n="f6322236">
            3 § Riksdagens förvaltningskontors verksamhetsberättelse
          </note>
          <note n="f52fd8c5">
            Föredrogs
          </note>
          <note n="c10e84af">
            Konstitutionsutskottets betänkande 1994/95:KU26
          </note>
          <note n="4368d5ae">
            Riksdagens förvaltningskontors verksamhetsberättelse
          </note>
          <note n="593bc647">
            (redog. 1994/95:RFK1).
          </note>
          <note n="04e871c1">
            Andre vice talmannen konstaterade att ingen talare var anmäld.
          </note>
          <note n="88d24f67">
            (Beslut skulle fattas efter 14 §.)
          </note>
          <note n="1c310379">
            4 § Presstöd m.m.
          </note>
          <note n="f52fd8c5">
            Föredrogs
          </note>
          <note n="d49288b8">
            Konstitutionsutskottets betänkande 1994/95:KU38
          </note>
          <note n="716cfa78">
            Presstöd m.m. (prop. 1994/95:100 delvis).
          </note>
          <note n="a152549a">
            Anf. 1 BIRGER HAGÅRD (m)
          </note>
          <note n="54b894dd">
            Fru talman! Det är inte så ofta som det förunnas en att leva
            mitt i en stillsam men ändå högst påtaglig revolution. Så är dock
            fallet när det gäller mediesamhällets förändring.
          </note>
          <note n="fb866f4b">
            Länge var det ett mål för borgerligheten i Sverige att stärka
            friheten för medierna och att se till att monopolet för radio
            och för tv avvecklades. Det har också lyckats. Det har inte skett
            utan ansträngningar.
          </note>
          <note n="3a9e57fa">
            Socialdemokraternas entusiasm var väl i stort sett ganska begränsad.
          </note>
          <note n="8a67b48f">
            Jag minns hur en gång i tiden på 70-talet socialdemokratiska
            debattörer framträdde och menade att man nog borde förbjuda paraboler
            så att man verkligen skulle kunna upprätthålla TV-monopolet. Men
            det är självfallet inte statens sak att styra mediekonsumtionen
            i ett fritt och öppet samhälle. Där behövs neutrala konkurrensvillkor.
          </note>
          <note n="c84ff810">
            Detta har åstadkommits i rimlig utsträckning när det gäller radio-
            och TV-området, även om det är betecknande att en av de första
            åtgärderna från den nye kulturministerns sida var att försöka
            med en återställare, när hon försökte stoppa utauktionerande av
            nya radiofrekvenser.
          </note>
          <note n="90834d25">
            Låt mig så gå över till presstödet. Det har sin grund i det s.k.
            partistödet. Presstödet inriktades framför allt på stöd åt andratidningarna
            under 1970-talet.
          </note>
          <note n="7f1b7c19">
            De svaga skulle skyddas mot, som det hette, en övermäktig konkurrens.
          </note>
          <note n="bf61f06a">
            Nu ser vi nya orosmoln. Det har förutspåtts att vi kanske kommer
            att få uppleva en ny tidningsdöd.
          </note>
          <note n="094ba50d">
            Nergången i annonsintäkterna har varit märkbar. Men det skall
            noteras med en gång att presstödet förvisso inte har förbättrat
            tidningarnas ekonomi, i varje fall inte på lång sikt.
          </note>
          <note n="8490333f">
            Alla tidningar som har haft fullt produktionsbidrag har också
            haft ett negativt rörelseresultat. Presstödet har inte på 25 år
            förmått att ändra detta. Presstödet leder till osund kostnadsstruktur.
            Tidningarna får ett stöd och blir beroende av ett stöd för sina
            löpande utgifter. Effektivitet och kostnadsmedvetande har inte
            gynnats.
          </note>
          <note n="8d80c778">
            Det direkta stödet, driftstödet, är selektivt. Det gynnar vissa
            tidningar. Praktiskt taget har inte någon av de tidningar som
            uppburit stöd blivit självbärande.
          </note>
          <note n="ea7853c3">
            Bidragssystemet har gynnat fådagarsutgivning. Det har alldeles
            speciellt gynnat de små endagstidningarna. Det var inte mindre
            än 37 sådana som uppbar stöd år 1991. Alla dessa endagstidningar
            gick med en ordentlig förlust.
          </note>
          <note n="55bb4e9a">
            De abonnerade morgontidningarna gynnas framför kvällstidningarna,
            som ju lever på att sälja lösnummer. Man kan alltså sammanfattningsvis
            konstatera att det är dagstidningar med ekonomiska svårigheter
            och låg kostnadstäckning som har gynnats liksom tidningar med
            fådagarsutgivning och med mycket liten upplaga.
          </note>
          <note n="d482df85">
            I verkligheten har presstödet inte på något sätt inneburit någon
            sorts fördjupning av demokratin. Det har i själva verket varit
            ett ensidigt stöd till en viss partipress. Det har inneburit ett
            stöd för expansion av redan förlustdrabbade socialdemokratiska
            tidningar.
          </note>
          <note n="af4a9a16">
            Man kan säga att Scocialdemokraterna och Centerpartiet har skräddarsytt
            presstödet på 1970-talet.
          </note>
          <note n="33a800cb">
            Den socialdemokratiska pressen, med kanske uppemot ca 20 % av
            den totala tidningsupplagan i landet, har haft mer än 50 % av
            presstödet. Centerpressen, med 2,5 % av den totala upplagan, har
            fått ca en femtedel av tidningsstödet. Sedan 1980-talet har i
            runda tal 3,5 miljarder gått ut till den socialdemokratiska pressen,
            ca 1 miljard till centerpressen, och övriga borgerliga tidningar
            har knappt fått 1 miljard.
          </note>
          <note n="028f9ff9">
            Man kan alltså konstatera att presstödet leder till en snedvriden
            konkurrens. Det har inte räddat någon som helst mångfald. Trots
            alla utredningar och alla ändrade regler under tiden har egentligen
            inte någonting åstadkommits. Men presstödet är dyrt. Det kostar
            ungefär en halv miljard kronor om året. Det är pengar som bättre
            skulle behövas på annat håll i de kristider som vi upplever.
          </note>
          <note n="92f85935">
            Vi moderater har därför föreslagit att presstödet skall avvecklas
            under nästa långa budgetår och att vi fr.o.m. 1997 inte längre
            skall ha den här posten i budgeten. Folkpartiet är inne på liknande
            tankegångar men vill avveckla under något längre period. Jag ber,
            fru talman, att få yrka bifall till reservation nr 4 till
          </note>
          <note n="d81e61cf">
            KU:s betänkande.
          </note>
          <note n="c90c41d0">
            Så också några ord om Socialdemokraterna och
          </note>
          <note n="3655fb3d">
            Margot Wallströms massmedieråd. Detta är en märklig skapelse.
            Återigen talas det om frihet och mångfald som skall skyddas. Men
            hur det skall gå till är det ingen som vet. Är detta en permanent
            utredning? Det är väl någonting som vi inte förut har upplevt
            här i landet, en hybrid mellan myndighet och kommitté.
          </note>
          <note n="c6a70e8b">
            Nåväl, jag skall inte ta upp tid i debatten med att tala närmare
            om detta just nu. Konstitutionsutskottet har funnit det märkligt.
            Konstitutionsutskottet kommer att närmare granska detta s.k. massmedieråd.
            Det blir anledning att komma tillbaka till den här frågan senare.
          </note>
          <note n="b63a604c">
            Jag vill avslutningsvis konstatera att Socialdemokraterna när
            det gäller mediepolitiken inte på något sätt är i takt med tiden
            och ännu mindre med framtiden. Det går inte längre att stoppa
            den fria utvecklingen på mediernas område. Friheten i medierna
            är någonting som hör framtiden till.
          </note>
          <note n="b9cc7b2f">
            Det finns ingen anledning att i tekniken och i de stora tekniska
            förändringarna se en fiende. Tvärtom har de tekniska förbättringarna
            gett oss en allt större möjlighet att kunna ha ett fritt och öppet
            samhälle där meningsutbytet är så fritt som det över huvud taget
            kan vara.
          </note>
          <note n="9a028cac">
            Det är en väldig skillnad på situationen nu och när presstödet
            infördes. Då var medierna i högsta grad begränsade i antalet.
            Nu har varje medborgare ett stort antal TV-kanaler och radiostationer
            att välja på, och dessutom kommer tidningarna till. Men tidningarna
            har inte längre den dominerande situation inom mediebranschen
            som de en gång hade.
          </note>
          <note n="812d1e77">
            Presstödet har definitivt spelat ut sin roll. Det finns all anledning
            att avveckla det snarast möjligt.
          </note>
          <note n="ab6068fd">
            Anf. 2 HÅKAN HOLMBERG (fp)
          </note>
          <note n="46cd806c">
            Fru talman! Det är ingen hemlighet att det i vissa avseenden
            finns olika grundsyn i pressfrågor mellan partierna. För att börja
            med den första frågan som det i dag manifesteras i, nämligen presstödet,
            är det inte heller någon hemlighet att det redan när det infördes
            en gång i världen har funnits starka principiella betänkligheter
            bl.a. från liberalt håll mot konstruktionen.
          </note>
          <note n="f1e1e199">
            De ganska många år som vi har levt med presstöd i olika då och
            då förändrade former har också erbjudit en del litet märkliga
            exempel på hur denna stödform har snedvridit konkurrensförhållanden
            och ibland t.o.m. påverkat tidningarnas utformning på ett sätt
            som rimligen inte kan ha varit avsikten. Men så är det väldigt
            ofta med stödformer och bidrag av olika slag.
          </note>
          <note n="be8dd831">
            De skapar ett beteende som inte var avsett och inte kunde förutses
            men som inte desto mindre uppstår.
          </note>
          <note n="27376f5b">
            Det gick ändå att motivera - eller jag skulle tro att det gick,
            eftersom det var långt för min tid - presstödets införande med
            att det företogs i ett skede av snabb utslagning av tidningsföretag.
            50-talet och början av 60-talet präglades mycket påtagligt av
            detta.
          </note>
          <note n="c211c52f">
            Det har kanske medverkat till att bevara en större mångfald än
            vad vi annars hade fått.
          </note>
          <note n="7a76eafc">
            Det kan tänkas att en och annan tidning fick en möjlighet att
            komma över på det torra och kunde fungera mer effektivt i konkurrens
            med andra tidningar på orten genom den här stödkonstruktionen.
            Det är tänkbart.
          </note>
          <note n="21b0c72d">
            Men det är samtidigt utomordentligt svårt att med någon säkerhet
            mäta detta och uttala sig på ett kategoriskt sätt och säga att
            det uppenbart att presstödet har haft den här effekten. Det är
            nog snarast så att dessa effekter, långsiktigt och utlagt över
            hela pressen, har varit mycket obetydliga, kanske rent av negativa
            i många fall. En och annan tidning kan på grund av presstödet
            rent av tänkas ha undvikit eller frestats att låta bli att genomföra
            åtgärder som annars kanske hade skett och som kunde ha gett tidningen
            en egen stabilare grund att stå på. Det finns skäl att vara mycket
            tveksam till de långsiktiga effekterna sett över hela pressen.
          </note>
          <note n="7dc70c41">
            Avgörande i dag är naturligtvis att mediebilden stegvis under
            de senaste tio åren har blivit annorlunda.
          </note>
          <note n="b9a0295c">
            Nu har vi en dramatiskt ökad mångfald inom massmedierna. Vi har
            nya radio- och TV-kanaler. Det händer ju t.o.m. att tidningar
            nyetableras på ett sätt som bidrar till en mångfald som man inte
            tänkte sig när presstödet infördes. Men det är kanske en mer reell
            mångfald än den som stödet har bidragit till att upprätthålla.
            Jag tycker att det är rimligt att sträva efter att komma bort
            från detta mycket diskutabla stödsystem.
          </note>
          <note n="100e14e0">
            Jag tycker att man skall vara noga när man gör detta. Det bör
            göras stegvis, och det bör göras enligt klara regler så att de
            tidningar som fortfarande har stöd får en möjlighet att anpassa
            sig och vidta de åtgärder som kan leda till att flera av dem kan
            klara sig utan den här stödformen. Därför har Folkpartiet föreslagit
            att stödet minskas med 25 % kommande budgetår och att målet skall
            vara att det halveras till
          </note>
          <note n="8f03018a">
            1998. Det är en långsammare avveckling än den som
          </note>
          <note n="a88bffc0">
            Moderata samlingspartiet har föreslagit, men det är inte desto
            mindre långsiktig en avveckling.
          </note>
          <note n="74e5fc0e">
            Den andra frågan som vi har att ta ställning till i dag gäller
            det s.k. massmedierådet. Det är naturligtvis inte något fel -
            och det har vi också markerat i Folkpartiets motion om pressfrågor
            - att utreda, analysera och samla information om den utveckling
            som kan beskrivas som en ökad ägarkoncentration. Man skall inte
            på något sätt förneka att ägarkoncentration kan vara ett stort
            potentiellt problem. Men det avgörande är naturligtvis inte ägandet
            i sig, utan snarare den redaktionella integriteten och oberoendet.
            Detta är inte identiska saker utan två olika förhållanden.
          </note>
          <note n="ea8ce8d9">
            Ägarkoncentration motverkas naturligtvis i första hand genom
            väl kända mekanismer av typen etablerings- och tryckfrihet, dvs.
            att den som vill har rätt att starta en tidning eller starta något
            annat massmedium, och det skydd som ligger i tryckfrihetsförordningen
            för envar att utge tryckt skrift själv eller i samverkan med andra.
            Jag tycker att det är utomordentligt tveksamt att lagfästa ägarbegränsningar.
            Det har ju diskuterats av och till.
          </note>
          <note n="d997353d">
            I några länder har man prövat en sådan lagstiftning. Skall man
            ge sig in på att pröva sådant här på fullt allvar måste man relatera
            den begränsning man vill införa till något. Det naturligaste är
            väl att försöka relatera den till upplagan på de tidningar som
            olika ägargrupper äger. Detta är inte så enkelt att göra som det
            möjligen kan synas.
          </note>
          <note n="7a0ea74c">
            Om några redaktionellt oberoende tidningar, som ägs av en gemensam
            bestämd stor ägare, går mycket bra därför att de sköts bra, har
            en bra journalistik och duktiga medarbetare och alltså ökar sin
            upplaga ganska rejält medan andra som har andra ägare sköts sämre
            och tappar i upplaga kommer naturligtvis upplagerelationen att
            påverkas. Om man då försöker reglera hur mycket en viss ägargrupp
            får kontrollera med någon form av bestämmelser kan man hamna i
            en situation då man antingen måste släppa den reglering som man
            infört eller tvinga fram något slags försäljning av tidningar
            till andra ägare, och man har ingen aning om ifall de kommer att
            medge den redaktionella självständighet och kompetens som har
            lett till den här framgången. Det är inte så enkelt att gå fram
            med regleringar på det här området.
          </note>
          <note n="8a89f11f">
            Nu sägs det att det här rådet inte skall syssla med att aktivt
            försöka reglera eller föreslå några sådana saker i framtiden.
            Men det finns ändå formuleringar om att man skall undersöka behovet
            av frivilliga överenskommelser i samma syfte. Detta har ingett
            stor och, som jag ser det, mycket begriplig oro inom medierna
            för vad syftet egentligen kan vara. Vi kan också konstatera att
            det här rådet tänks få en ställning som påminner om en myndighet
            utan att vara det. Det får en mängd olika uppgifter, ibland tydliga
            ibland mer otydliga. Men det kommer inte att lyda under de granskningsregler
            som hör till för en myndighet. Det kommer inte att finnas möjlighet
            att överklaga beslut och möjlighet till JO-granskning och sådant.
          </note>
          <note n="e0c3cfd6">
            Av dessa skäl har Folkpartiet, liksom också Moderata samlingspartiet,
            markerat mycket stor tveksamhet till tilltaget att inrätta ett
            massmedieråd av detta slag.
          </note>
          <note n="91b68166">
            Det blir tillfälle att återkomma till detta i den granskning
            som konstitutionsutskottet sysslar med under våren. I väntan på
            det yrkar jag bifall till Folkpartiets reservationer i detta betänkande.
          </note>
          <note n="bead7c19">
            Anf. 3 KURT OVE JOHANSSON (s)
          </note>
          <note n="16f3392e">
            Fru talman! IT står för informationsteknik. I snart sagt varje
            sammanhang talas det dagligen om IT. De allra flesta är medvetna
            om att utvecklingen på IT-
          </note>
          <note n="8f0292a8">
            området går rasande snabbt. Det är ingen överdrift att påstå
            att genombrotten inom informationstekniken i vissa fall redan
            är i full gång och på väg att radikalt förändra hela vårt samhälle.
            Det är bl.a. mot bakgrund av den utvecklingen som vi skall diskutera
            det framtida presstödet.
          </note>
          <note n="4b259716">
            Den nya tekniken reser naturligtvis många frågor.
          </note>
          <note n="d5d94a05">
            Är t.ex. papperstidningens dagar räknade? Kommer dagstidningarna
            att utges endast i elektronisk form?
          </note>
          <note n="a2904f01">
            Vad kommer den nya tekniken att leda till för dagspressen, och
            hur skall den här utvecklingen kopplas till ett presstöd?
          </note>
          <note n="aa85656e">
            Tekniken för elektroniska tidningar finns ju redan.
          </note>
          <note n="b8367245">
            Några tidningar har redan inlett försök på området.
          </note>
          <note n="bd73872e">
            Vilka effekterna blir för dagstidningarna kan bara framtiden
            utvisa. Avgörande för utvecklingen blir naturligtvis vad konsumenterna
            kommer att efterfråga, vad tidningarna väljer att göra av den
            nya tekniken och hur andra medier kommer att utvecklas.
          </note>
          <note n="6e5896b2">
            En betydelsefull fråga är givetvis också i vilken utsträckning
            som privatpersoner i framtiden kommer att ha tillgång till fax,
            persondatorer och övrig informationsteknik i sina hem. En allmänt
            utbredd åsikt i branschen tycks ändå vara att papperstidningen
            inte kommer att slås ut av andra medier och elektroniska tidningar
            inom överskådlig tid.
          </note>
          <note n="f9a104e7">
            I dagens läge anses det inte finnas någon anledning att ompröva
            presstödet på grund av den tekniska utvecklingen och inte heller
            av andra skäl. Det är en uppfattning som i alla fall majoriteten
            i den sittande pressutredningen också har.
          </note>
          <note n="20a54ce3">
            Presstödsutredningen förväntas presentera sina förslag i början
            av nästa månad. Kommittén kommer i sitt betänkande att slå fast
            att dagstidningarna, så långt man nu kan se och bedöma framtiden,
            kommer att behålla sin centrala ställning som medier för den debatt
            som håller demokratin levande. Jag vill betona att en bred svensk
            allmänhet också vill att det skall förbli på det sättet.
          </note>
          <note n="7fcfa7a9">
            Sverige tillhör de länder i världen där man läser mest tidningar.
            Dagspressen har sedan länge en mycket starkt ställning hos svenskarna.
            Olika undersökningar har gång på gång bekräftat detta faktum.
          </note>
          <note n="94f0fbd3">
            En genomsnittlig dag 1993 läste ca 82 % av svenskarna upp till
            79 år igenom minst en dags- och kvällstidning. Tio år tidigare
            var motsvarande siffra
          </note>
          <note n="9ba5d472">
            84 %. Stabiliteten i tidningsläsandet i Sverige gäller också
            i ett långt perspektiv. Våren 1988, för att ta en annan undersökning,
            läste 90 % av svenskarna mellan
          </note>
          <note n="ee5811aa">
            15 och 88 år åtminstone en dagstidning en vanlig vardag. Fem
            år senare 1993 var motsvarande procenttal 88 om vi håller oss
            till åldrarna 15 till 88 år.
          </note>
          <note n="b2835961">
            Av de siffror som jag har nämnt kan man möjligen spåra en tendens
            till ett mindre läsande i de lägre åldrarna. I framtiden måste
            man vara uppmärksam på hur den utvecklingen kommer att gestalta
            sig. Undersökningar på senare tid har också visat att den ekonomiska
            krisen satt sina spår. Ekonomiskt svaga grupper har tvingats avstå
            från sina tidningsköp. Det tyder på att priskänsligheten i dagens
            läge inom tidningsbranschen är mycket påtaglig. Detta faktum är
            inte oviktigt när vi diskuterar det ekonomiska stödet till pressen.
          </note>
          <note n="3655bef3">
            Mycket talar för att det ökade prenumerationspriset på tidningar
            skulle förstärka utvecklingen och att allt flera måste avstå från
            sin tidningsprenumeration.
          </note>
          <note n="090a5526">
            När den gruppen växer och blir så stor som undersökningarna nu
            tyder på, är det utan tvivel också början till ett demokratiskt
            problem.
          </note>
          <note n="7f6742cb">
            Sverige brottas med ekonomiska problem. Javisst är det så. Men
            så illa är det ändå inte att vi inte skulle ha råd med demokrati
            i Sverige. Vi bör alla, som jag ser det, känna ett ansvar för
            att alla grupper i samhället, inte minst de ekonomiskt svaga,
            kan delta i samhällsdebatten och vara delaktiga i den demokratiska
            processen. I detta läge är otvivelaktigt det ekonomiska stödet
            till pressen viktigare än någonsin.
          </note>
          <note n="f240947b">
            Våra dagstidningar är, som jag tidigare nämnt, det centrala mediet
            för den debatt som håller demokratin levande. Den svenska demokratin
            hade naturligtvis varit mycket fattigare, om inte ett presstöd
            förhindrat en tidningsdöd och en massaker på mångfalden. Att medielandskapet
            förändrats under senare ändrar i sak faktiskt ingenting, Birger
            Hagård. Att den utvecklingen skall tas till intäkt för ett försämrat
            presstöd är rent ut sagt ett svagt argument.
          </note>
          <note n="267c7bfe">
            Vi vet också att det som Birger Hagård talade om, nämligen utvecklingen
            av lokalradion på den privata sidan, har blivit en ren flopp.
            Det var inte länge sedan som vi hade en diskussion om detta i
            riksdagen. Lokalradions bidrag till mångfalden är inte särskilt
            stor.
          </note>
          <note n="6821798a">
            Jag tror att det framgick med stor tydlighet under den diskussionen.
          </note>
          <note n="18b06b38">
            Birger Hagård säger att stödet till pressen inte har lett till
            någon förändring av demokratin. I så fall vet
          </note>
          <note n="9ec4a076">
            Birger Hagård faktiskt inte vad han talar om. Det finns många
            inom hans eget parti som kan mycket om dagspressen och som har
            givit uttryck för vad presstödet trots allt har betytt för den
            demokratiska debatten och utvecklingen.
          </note>
          <note n="79c465ec">
            Låt mig t.ex. nämna bara en av dem som har varit mycket framstående
            inom den moderata pressen, nämligen Gustaf von Platen, som i en
            - förresten mycket uppmärksammad - artikel understrukit att presstöd
            skall garantera mångfald i utbudet och att så också blivit fallet.
            Han uttryckte sig ungefär på följande sätt: Bara DN till frukostbrickan
            är för många en mardröm.
          </note>
          <note n="c173b789">
            Jag tycker att Birger Hagård skall lägga detta på minnet.
          </note>
          <note n="463f945a">
            Jag skall gärna erkänna att utbudet av radio- och
          </note>
          <note n="fc8088c9">
            TV-kanaler, om dessa används på rätt sätt, naturligtvis kan innebära
            en breddning och fördjupning av det fria ordet och åsiktsbildningen
            i samhället, men de kan knappast ersätta den mångfald som upprätthålls
            av dagspressen.
          </note>
          <note n="1a3b09cb">
            Att upprätthålla mångfald i dagspressen har varit vårt sätt att
            motverka maktkoncentrationen. Det finns en klart uttalad oro för
            mediekoncentration i Sverige.
          </note>
          <note n="88446448">
            Den oron har under senare år hela tiden förstärkts, och vår linje
            har varit att många olika röster och valmöjligheter i medieutbudet
            är ett grundläggande demokratikrav.
          </note>
          <note n="57b7a822">
            Den svenska presspolitiken har utgått från att bredd i opinionsbildningen
            innebär att det finns konkurrerande och kompletterande tidningar
            på varje marknad där så är praktiskt möjligt. Jag ser i dag faktiskt
            inga avgörande skäl för att ge avkall på denna princip, tvärtom.
          </note>
          <note n="fc769d71">
            Motståndarna till det direkta presstödet över statsbudgeten hävdar
            i sina reservationer att stödet snedvrider konkurrensen. Både
            Folkpartiets talesman och
          </note>
          <note n="6d1d7c0d">
            Birger Hagård, talesman för Moderaterna, var inne på detta resonemang.
            Jag vill gärna säga, fru talman, att det sakligt sett inte finns
            stöd för sådana påståenden.
          </note>
          <note n="a9e7b274">
            Stödet till pressen via budgeten medverkar tvärtom till att vi
            får en bättre konkurrens, mera på lika villkor än vad som annars
            skulle vara fallet.
          </note>
          <note n="49fac1af">
            Också den myt, Birger Hagård, som ni odlar i reservation nr 4,
            att tidningarna växer fast i sitt presstöd och inte produceras
            på ett rationellt sätt, kan avlivas.
          </note>
          <note n="8b9d1b05">
            De senaste årens erfarenheter talar snarare för motsatsen. Däremot
            är det väl sant att moderaterna alltid motsatt sig alla åtgärder
            inom presstödet vilka syftar till att minska behovet av stödet.
            Men det tycks vara så att både Folkpartiets representant och Moderaternas
            representant tror att presstödet egentligen bara består av ett
            driftsstöd. Så är det ju inte. Det stöd som går ut via budgeten
            går också till samdistribution och till utvecklingsstöd. Åtminstone
            har det när det gäller utvecklingsstödet varit så fram till för
            ungefär ett år sedan.
          </note>
          <note n="cd60eac7">
            Ser man till hela presstödet som sådant, inte bara till driftsstödet,
            finner man, Birger Hagård, att pressstödet har betytt väldigt
            mycket för att tidningar som har varit ekonomiskt svaga har kunnat
            rationalisera sin verksamhet, så att de nu kan produceras på ett
            bra och ekonomiskt riktigt sätt.
          </note>
          <note n="1949ab12">
            I presstödsfrågan tycks det emellertid dessbättre förhålla sig
            så att Folkpartiet och Moderaterna står helt isolerade här i riksdagen
            när det gäller en extrem avveckling av det direkta presstödet.
            Genom årens lopp är det framför allt Socialdemokraterna och Centerpartiet
            som har stått som garanter för pressens mångfald, med gott stöd
            från Vänsterpartiet.
          </note>
          <note n="caccc7fd">
            Också Miljöpartiet ansluter sig, om jag har förstått saken rätt,
            till denna linje. I Presstödsutredningen har kds representant,
            Ingvar Svensson, i ord och handling ställt sig positiv till ett
            oförändrat presstöd. Det finns alltså, fru talman, en bred parlamentarisk
            uppslutning kring presstödet i Sveriges riksdag.
          </note>
          <note n="d8483f27">
            Avslutningsvis också några ord om det av regeringen tillsatta
            Massmedierådet, som har berörts här både av Håkan Holmberg och
            av Birger Hagård och som för övrigt berörs också i den gemensamma
            reservationen från Folkpartiet och Moderaterna.
          </note>
          <note n="20e35927">
            Rådets uppgift är, som framgår av direktiven, att överväga och
            föreslå åtgärder för att stärka mångfald och konkurrens samt att
            motverka skadlig ägar- och maktkoncentration. Det är enligt min
            mening närmast ofattbart att ett råd med uppgift att följa utvecklingen
            inom medieområdet, som utvecklas så rasande snabbt, kan upplevas
            som så skrämmande som tycks vara fallet från Folkpartiets och
            Moderaternas sida.
          </note>
          <note n="6f4e6465">
            När man läser reservation nr 1 av Folkpartiet och
          </note>
          <note n="c368be55">
            Moderaterna får man intrycket att man i dessa frågor bara skall
            sitta med armarna i kors och förlita sig på att de fria marknadskrafterna
            löser alla problem. En sådan inställning måste anses som ytterst
            naiv. Man undervärderar, sannolikt helt medvetet, alla de tecken
            som finns på skadlig koncentration inom mediesektorn.
          </note>
          <note n="e8dd4f1f">
            En total etableringsfrihet på medieområdet är inte oproblematisk,
            Birger Hagård. Vad de fria marknadsprocesserna kan medföra på
            mediernas område har ju blivit mycket dyrköpta erfarenheter i
            flera länder ute i
          </note>
          <note n="1649124d">
            Europa.
          </note>
          <note n="18d64f2d">
            Vi kan inte bortse ifrån att en koncentration på medieområdet
            medför uppenbara risker t.ex. för att skilda grupper och intressen
            inte får komma till tals.
          </note>
          <note n="b402a1e9">
            När starka ägarintressen tagit över marknaden blir det svårt
            för att inte säga omöjligt att starta nya företag.
          </note>
          <note n="797681d9">
            En helt fritt verkande marknad kan mycket väl utgöra ett hot
            mot yttrandefriheten.
          </note>
          <note n="017238ec">
            Birger Hagård säger att rådet är en hybrid. Jag säger att det
            är en kommitté med en sådans rättigheter och skyldigheter. Man
            skall vara medveten om att en helt vanlig av en regering tillsatt
            kommitté också i viss utsträckning har en myndighetsutövande uppgift.
          </note>
          <note n="47417ffe">
            Det resonemang som Håkan Holmberg förde om att myndighetsutövning
            i kommittésammanhang skulle vara något alldeles unikt är fel.
            Det är inte på det sättet. En vanlig kommitté har också viss myndighetsutövning,
            och det tror jag har framgått av alla de diskussioner som har
            förts på detta område i konstitutionsutskottet.
          </note>
          <note n="73a9896c">
            Nu säger ni att rådet är konstigt, men att vi inte skall diskutera
            det i dag eftersom det skall bli föremål för granskning i konstitutionsutskottet.
            Det är sant att det finns en granskningsanmälan till konstitutionsutskottet
            på denna punkt. Det är väldigt märkligt att
          </note>
          <note n="b28fdda4">
            Moderaterna och Folkpartiet redan nu tycks har bestämt sig för
            att det är ett komplicerat förhållande för rådet. Det är en ganska
            märklig typ av granskning.
          </note>
          <note n="7162019b">
            Man säger att man skall titta på ärendet utifrån vissa utgångspunkter,
            och säger sedan i diskussionen att man egentligen redan har bestämt
            sig för hur rådet skall arbeta. Folkpartiet intar en litet mer
            moderat inställning och är litet öppnare till rådet, om jag har
            läst motionerna rätt.
          </note>
          <note n="78858b05">
            Men det är ingenting konstigt. Jag tycker att det faktiskt är
            en skyldighet från regeringens sida i det dagsaktuella läget att
            se till att en sådan kommitté
          </note>
          <note n="cf16bb4d">
            eller ett sådant råd - vad vi nu vill kalla det - har möjligheter
            att arbeta på detta område.
          </note>
          <note n="cbf292f1">
            Jag konstaterar därför att det uppdrag som rådet har fått att
            följa och föreslå åtgärder som motverkar skadlig ägar- och maktkoncentration
            på medieområdet kan bli av stor betydelse för yttrandefriheten.
          </note>
          <note n="9808b0fd">
            Fru talman! Jag yrkar därför bifall till hemställan i konstitutionsutskottets
            betänkande.
          </note>
          <note n="dca69461">
            Anf. 4 ANDRE VICE TALMANNEN
          </note>
          <note n="a9722900">
            Jag vill påminna om att det har gått ut ett meddelande om begränsning
            av repliktiden som vi prövar fr.o.m. i dag: två minuter i stället
            för tre minuter. Vi använder fortfarande duellmetoden.
          </note>
          <note n="628a3e6e">
            Anf. 5 BIRGER HAGÅRD (m) replik
          </note>
          <note n="46880619">
            Fru talman! Öst är öst, och väst är väst, och aldrig mötas de
            två, brukar det heta. Så är det kanske med
          </note>
          <note n="3b05e357">
            Kurt Ove Johanssons uppfattning och min uppfattning i presstödsfrågan.
            Jag minns inte för vilken gång i ordningen som vi nu debatterar
            frågan. Argumenten från Kurt Ove Johanssons sida är i stort sett
            de samma. De börjar bli litet slitna.
          </note>
          <note n="177771de">
            Tror verkligen Kurt Ove Johansson på fullt allvar att den omständigheten
            att tidningar som representerar en femtedel av den totala upplagan
            i Sverige får 80 %
          </note>
          <note n="27c36956">
            av tidningsstödet - av en halv miljard kronor - verkligen nämnvärt
            bidrar till att fördjupa demokratin och mångfalden? Jag tror det
            definitivt inte.
          </note>
          <note n="c169224b">
            Man kan också ifrågasätta det demokratiskt rimliga i att den
            socialdemokratiska pressen och Centerpressen tillsammans lägger
            beslag på fyra femtedelar av det stöd som utgår direkt från skattebetalarna.
            Jag skulle kunna tänka mig att skattebetalarna tycker att dessa
            pengar skulle kunna användas på ett bättre sätt.
          </note>
          <note n="4de23029">
            Det är klart att mångfalden har sina sidor. Jag instämmer i påståendet
            att bara DN till morgonkaffet skulle vara någonting av en mardröm.
            Å andra sidan tror jag att Svenska Dagbladet är fullt kapabelt
            att klara sin situation utan något presstöd. Presstödet utgör
            en försvinnande liten del av Svenska Dagbladets budget. Kvar står
            att det är konkurrens på lika villkor som behövs i sammanhanget.
          </note>
          <note n="7b1a5c48">
            Jag vill säga några ord om massmedierådet. Vi skall inte diskutera
            det i dag. Nej, vi diskuterar ju presstödet. Kan inte Kurt Ove
            Johansson se något märkligt i att detta råd tillsättes och får
            någonting av en permanent karaktär? När hade vi permanenta utredningar
            och kommittéer sist? Det enda jag kan komma på som närmar sig
            det är den socialiseringsutredning som fanns en gång i tiden,
            från början av 20-
          </note>
          <note n="1fc14959">
            talet, och lades ned 1934. I övrigt har vi förvisso inga permanenta
            kommittéer.
          </note>
          <note n="888a1435">
            Anf. 6 KURT OVE JOHANSSON (s) replik
          </note>
          <note n="28ad706b">
            Fru talman! Jag skulle på nytt vilja ta upp diskussionen om rådet.
            Den oro som Birger Hagård nu tycks känna gäller att rådet skulle
            ha en permanent uppgift.
          </note>
          <note n="28e77db0">
            Jag tror att man skall vara klar över att den fråga som rådet
            skall hantera är mycket stor och omfattande,
          </note>
          <note n="33122336">
            Birger Hagård. Jag har framför mig en sammanställning av det
            som den sittande presstödsutredningen gjorde vad gäller koncentrationen.
            Vi har lämnat över det till regeringen. Jag förmodar att det kommer
            att ingå som ett underlag för kommittén.
          </note>
          <note n="17740807">
            Jag vågar påstå att kommittén, om den får möjligheter att arbeta
            under denna riksdagsperiod, kommer att få stor betydelse för yttrandefrihetsfrågorna
            i positiv riktning. Det här är en omfattande fråga. Det är inte
            konstigt att ett råd av detta slag arbetar under en sådan tidsperiod.
          </note>
          <note n="0a83ff73">
            Jag vill åberopa Gustaf von Platen ytterligare en gång och säga
            att han har varit mycket orolig för att presstödet skulle urholkas.
            Det är faktiskt inte på det sättet att Svenska Dagbladet har haft
            en lysande ekonomi. Jag tror att jag vågar påstå att det Gustaf
            von
          </note>
          <note n="9729f7e9">
            Platen menade i artikeln är att stockholmarna och även andra
            som läser tidningar fått nöja sig med Dagens Nyheter om vi inte
            hade haft presstödet. Det är precis den oro som Birger Hagård
            ändå syftade på.
          </note>
          <note n="8b6b53d4">
            Presstödet har räddat Svenska Dagbladet. Det är ett obestridligt
            faktum.
          </note>
          <note n="8e70f9d4">
            Anf. 7 BIRGER HAGÅRD (m) replik
          </note>
          <note n="c47b440f">
            Fru talman! Jag ber om ursäkt för att jag talade från fel plats
            tidigare. När det är så här glest besatt i bänkarna är det inte
            alltid så lätt att hitta den rätta platsen.
          </note>
          <note n="247853cb">
            Till Kurt Ove Johansson vill jag återigen säga att det som är
            det intressanta i detta sammanhang är att rådet skall vara permanent.
            Att man utreder dessa frågor är väl alldeles i sin ordning. Men
            är inte också
          </note>
          <note n="5b17031e">
            Kurt Ove Johansson litet förvånad över att man sedan inrättar
            ett permanent råd? Dessa uppgifter låg tidigare på Presstödsutredningen
            -94, men de togs ifrån den utredningen.
          </note>
          <note n="6e0ac0b9">
            Jag tycker över huvud taget att man först skall ta reda på om
            det finns en ägarkoncentration och hur den i så fall fungerar,
            och därefter kan man möjligtvis diskutera olika åtgärder.
          </note>
          <note n="4d2533ac">
            Jag tror att Gustaf von Platen har lika fel som Kurt
          </note>
          <note n="7430e769">
            Ove Johansson har när han säger att det är presstödet som räddat
            Svenska Dagbladet. Om så hade varit fallet, vilket det dock inte
            är, hade man mycket väl kunnat ifrågasätta om Svenska Dagbladets
            existens verkligen är så nödvändig. Det finns förvisso andra möjligheter
            att klara de problemen.
          </note>
          <note n="bec49899">
            Jag har inte fått svar på min fråga till Kurt Ove
          </note>
          <note n="e7eb0bde">
            Johansson. Tror han verkligen att den omständigheten att en liten
            del av pressen - alldeles speciellt den socialdemokratiska och
            Centerpressen - får 80 % av presstödet är av avgörande betydelse
            för den svenska demokratin? Hur klarade sig då den svenska demokratin
            innan presstödet kom till?
          </note>
          <note n="6ade12c6">
            Anf. 8 KURT OVE JOHANSSON (s) replik
          </note>
          <note n="0020378a">
            Fru talman! Men snälla Birger Hagård: Presstödet består inte
            bara av det stöd som går via budgeten. Det har lämnats en SOU
            som Birger Hagård måste känna till som visar att det indirekta
            stödet till pressen är mycket större än det direkta stöd vi nu
            talar om. Birger Hagård försöker lägga något slags slöja över
            det och bryr sig inte ens om det. Det stödet till dagspressen
            rör sig om ungefär 2 miljarder kronor - 2 000
          </note>
          <note n="6461b97f">
            miljoner. Det är alltså fyra gånger större än det stöd vi nu
            diskuterar. Det är bara det att detta indirekta stöd, som också
            kommer t.ex. Dagens Nyheter och ekonomiskt starka tidningar till
            del, gynnar de stora tidningarna.
          </note>
          <note n="b5979b9f">
            Om Birger Hagård vore intresserad av att minska presstödet för
            att den svenska ekonomin är dålig borde han i stället angripa
            den verkligt stora posten, dvs.
          </note>
          <note n="e096070a">
            just detta indirekta stöd till pressen.
          </note>
          <note n="2cbddf83">
            Om man jämför vad presstödet kostar och vad som går till framför
            allt borgerliga stora tidningar är det vi diskuterar i dag egentligen
            den mycket mindre summan. Den är fyra gånger mindre än vad det
            är frågan om i det andra sammanhanget.
          </note>
          <note n="e77d561b">
            Det är inte bara Gustaf von Platen som har varit orolig för att
            presstödet skulle försvinna, Birger Hagård. Jag skall be att få
            läsa upp hur han skrev 1991 i sin artikel. Han skrev så här: Å
            andra sidan har jag ett starkt minne av att alla de näringslivets
            toppmän som jag lyssnat till under många år i Svenska Dagbladets
            styrelse. Visst har de uttryckt åsikten att stödet bör avskaffas
            och att Svenskan bör stå på egna kommersiella ben före sammanträdena
            och efter dem. Under diskussionerna på våra möten har däremot
            den stående eller i vart fall ständigt återkommande frågan varit:
          </note>
          <note n="1fb5f6bb">
            Hur går det med presstödet? Finns det någon chans att öka det?
            Det är väl ingen risk att det försvinner?
          </note>
          <note n="eb80ffc7">
            Det här har varit folk som har varit väl insatta i
          </note>
          <note n="deb4bc2e">
            Svenska Dagbladets ekonomi.
          </note>
          <note n="32313ebe">
            Anf. 9 HÅKAN HOLMBERG (fp) replik
          </note>
          <note n="5c238366">
            Fru talman! Om jag förstod Kurt Ove Johansson rätt låg det något
            egendomligt i att kommentera principiella frågor om gränsdragningen
            mellan den politiska makten och den fria pressen - jag syftar
            på massmedierådet - samtidigt som det finns en anmälan i konstitutionsutskottet.
            Jag förstår att Kurt Ove Johansson aldrig ägnar sig åt principiella
            överväganden över huvud taget så länge ett ärende som har beröring
            med saken finns i konstitutionsutskottet. Jag tycker att det är
            rimligt att man har rätt att diskutera sådant. Det här är en fråga
            av stor principiell betydelse.
          </note>
          <note n="00f92fa6">
            Det problematiska med rådet är just att dess uppgifter är så
            oklara. Det är därför hybridkonstruktionen mellan kommitté och
            myndighet inger sådan betänksamhet för vår del.
          </note>
          <note n="700a6614">
            Å ena sidan lovar man att inte klampa över de gränser som ändå
            måste finnas, och å andra sidan föreslår man något som nästan
            kan uppfattas som att man ändå överväger att göra det.
          </note>
          <note n="c4be9cf8">
            Frågan är om det är allvarligt menat, det som sägs om frivilliga
            överenskommelser osv. i instruktionen för rådet och vad det betyder
            i så fall. Eller är det någonting som bara sägs, utan att ha någon
            direkt innebörd?
          </note>
          <note n="eae81d95">
            När det gäller presstödet tycker jag att man skall ha litet sinne
            för proportioner. Det talas storvulet här om att vi mer eller
            mindre räddar demokratin i Sverige genom att vi har presstöd.
            Den stora tidningsdöden ägde rum långt innan presstödet kom. Det
            som därefter har skett är möjligen att en och annan tidning kanske
            har fått en chans att klara sig. Men den stora förändringen skedde
            långt dessförinnan.
          </note>
          <note n="aa38abf4">
            Kurt Ove Johansson förde ett resonemang som i och för sig var
            sympatiskt och intressant om tidningarnas ekonomiska situation,
            risken för prishöjningar på prenumerationer och liknande. Men
            om man nu har det som utgångspunkt förefaller det mig mera intressant
            att t.ex. låta bli att införa moms på dagstidningar.
          </note>
          <note n="8fd5673f">
            Det är en generell åtgärd som påverkar pressen över lag. Draget
            av intressepolitik i den socialdemokratiska retoriken är slående.
          </note>
          <note n="090bb467">
            Anf. 10 KURT OVE JOHANSSON (s)
          </note>
          <note n="1bc0e331">
            replik
          </note>
          <note n="e08b409c">
            Fru talman! Under de 20 år som jag har suttit i riksdagen har
            jag också varit ledamot i konstitutionsutskottet. Om det är någonting
            jag har fått lära mig under dessa 20 år så är det att föra principiella
            diskussioner. Jag har aldrig tidigare i mitt liv varit med om
            att man anmäler en fråga till granskning och att man innan granskningen
            ens har börjat har bestämt sig för vilken ståndpunkt man skall
            inta. Det är ett ganska egendomligt, måhända nytt sätt som Håkan
            Holmberg är på väg att införa i riksdagsarbetet. Det är mycket
            märkligt.
          </note>
          <note n="1ebb4c1a">
            Dessutom vill jag nog hävda att det sätt som Håkan Holmberg resonerar
            på om presstödsfrågor är rätt mycket av hyckleri. Han angriper
            enbart stödet till pressen över budgeten. Men precis som en annan
            debattör här i kammaren undviker han att prata om de verkligt
            stora summorna. Det förstår jag mycket väl.
          </note>
          <note n="2856f9b0">
            Den största posten i det indirekta stödet går till de tidningar
            som står Håkan Holmberg ytterst nära.
          </note>
          <note n="ce11139a">
            Om man anser sig behöva sänka stödet till pressen för att man
            tycker att den svenska ekonomin är svag är det ett stort hyckleri
            att man inte angriper de ekonomiska poster där det verkligen finns
            möjligheter att göra någonting utan att mångfalden går förlorad.
            Det är hyckleri och ingenting annat, Håkan Holmberg.
          </note>
          <note n="6d59fc99">
            Anf. 11 HÅKAN HOLMBERG (fp) replik
          </note>
          <note n="61665efa">
            Fru talman! Jag kan inte på allvar tro att Kurt Ove
          </note>
          <note n="ca89e707">
            Johansson menar att man skulle vara förhindrad att ta upp en
            diskussion om principiella aspekter i en debatt om pressfrågor
            i riksdagen i en fråga som har debatterats intensivt ett par månader
            i samhället, åtminstone i tidningarna, därför att det finns en
            anmälan till konstitutionsutskottet. Det kan inte vara en rimlig
            konsekvens.
          </note>
          <note n="1a6a1cca">
            Det socialdemokratiska försvaret av presstödet i den form det
            har nu betingas, som Birger Hagård redan har poängterat, till
            mycket stor del, för att uttrycka det försiktigt, av att man ser
            det som en intressefråga för den egna pressen. Det är uppenbart.
            Det har egentligen varit samma försvar under hela den tid vi har
            haft presstöd i olika former. Jag tror att det dessutom är litet
            missriktat.
          </note>
          <note n="f52afa48">
            Om man ser på det historiskt kan man se att de tidningar som
            klarade den stora krisen, den stora perioden av pressdöd i Sverige,
            gjorde det av helt andra skäl än att det så småningom på 60-talet
            infördes presstöd. De såg till själva att sanera sin ekonomi,
            förändra saker som inte sköttes bra i tidningarnas organisation
            osv. Det finns många exempel på hur några tidningar misslyckades
            och genomförde missriktade åtgärder. De klarade sig inte heller.
            Andra tidningar däremot hade framgång med att sanera sin egen
            ställning, så att säga. Jag tror att detta är något som har betytt
            betydligt mer för den mångfald vi ändå har i pressen än vad presstödet
            har gjort. Jag tycker att det är den grund man måste ha när man
            ser på hur tidningarna framöver skall kunna få sin ekonomi att
            fungera. Presstödet spelar i det sammanhanget en ganska begränsad
            roll, bortsett från den roll som man av intresseskäl från vissa
            håll vill ge denna fråga.
          </note>
          <note n="b395537e">
            Anf. 12 KURT OVE JOHANSSON (s)
          </note>
          <note n="1bc0e331">
            replik
          </note>
          <note n="d5a6f203">
            Fru talman! Vi skall kanske inte fortsätta diskutera den principiella
            frågan när det gäller rådet. Jag vill än en gång upprepa att vad
            jag vänder mig emot är att man först anmäler en fråga till granskning
            och sedan tycks ha tagit ställning innan granskningen har börjat,
            och bestämt sig för vad man tycker om detta råd. Jag tycker inte
            att det är ett bra sätt att diskutera en fråga på utifrån principiella
            utgångspunkter. Det var ju det
          </note>
          <note n="55b6d1f7">
            Håkan Holmberg anklagade mig för att inte kunna göra. Jag tycker
            att denna diskussion har visat att den som har väldigt svårt att
            diskutera frågor utifrån principiella utgångspunkter inte är jag
            utan Håkan Holmberg.
          </note>
          <note n="0e9e0c2d">
            Jag tycker nog att det finns anledning att än en gång använda
            sig av vad Gustaf von Platen har skrivit i en tidningsartikel.
            Han uttrycker det på följande sätt:
          </note>
          <note n="844da1fc">
            "Presstödet har enkelt uttryckt tillkommit för att garantera
            mångfalden i det publicistiska utbudet, i fråga om nyhetsurval,
            politisk opinionsbildning och kulturella kvalitetsbedömningar."
            Jag tycker nog att både
          </note>
          <note n="63138713">
            Birger Hagård och Håkan Holmberg borde studera vad folk inom
            er egen press har haft för åsikter om just presstödet. Jag tror
            inte att det skulle skada om t.ex. Håkan Holmberg hade talat med
            Hans Schöier på
          </note>
          <note n="399e6ec1">
            Eskilstuna-Kuriren, som tydligen har precis samma åsikt när det
            gäller presstödets betydelse för mångfalden. Det är ingen tvekan
            om att det direkta presstödet som infördes i början av 70-talet
            har förhindrat en massdöd bland tidningarna och sett till att
            vi har kunnat behålla mångfalden och en fördjupad och levande
            svensk demokrati. Det är ett obestridligt faktum.
          </note>
          <note n="0b1a1cf0">
            Anf. 13 PETER ERIKSSON (mp)
          </note>
          <note n="a74eb771">
            Fru talman! Kurt Ove Johansson inledde med tidningsstatistik.
            Jag tänkte göra det litet grand också.
          </note>
          <note n="c83ad1f5">
            För några veckor sedan fick vi läsa om ny statistik just på medieområdet,
            som säger att 600 000 LO-
          </note>
          <note n="09599933">
            medlemmar inte längre har någon dagstidning. Det innebär att
            betydligt mer än en miljon människor lever i ett hem utan en daglig
            tidning och att tiotusentals barn växer upp i ett mediesamhälle
            som helt domineras av radio och TV. Man kan naturligtvis säga
            som Moderaterna och Folkpartiet gör här, att det inte spelar någon
            roll. Det gäller i stället att se till att vi får fler radio-
            och TV-kanaler. Det är det som ger mångfald och yttrandefrihet.
            Men sanningen är att varken
          </note>
          <note n="f3a5d854">
            MTV, TV 3 eller de nya radiokanalerna har ökat yttrandefriheten
            i något väsentligt avseende.
          </note>
          <note n="68eb57aa">
            Inget av alla de barn som växer upp i hem utan en daglig tidning
            kan få den ersatt genom att de har möjlighet att titta på 10 eller
            15 TV-kanaler. Ett samhällsklimat där människor aktivt deltar
            i debatten och växer upp i en atmosfär av kritisk diskussion och
            nyfiket engagemang i samhällsfrågor kan inte skapas av aldrig
            så många skvalradiokanaler och tävlingsprogram.
          </note>
          <note n="c1c3b29d">
            Problemet med högerns mediepolitik är att den i verkligheten
            varken ger någon ökad yttrandefrihet eller mångfald i egentlig
            mening. Jag menar inte att vi skall gå tillbaka till en situation
            med Sveriges Television och Sveriges Radio som enda etermedier.
            Men diskussionen om fler TV- och radiokanaler är en diskussion
            som inte i första hand har med yttrandefrihet eller mångfald i
            samhällsdebatten att göra. Det visar de senaste årens utveckling
            med all önskvärd tydlighet. Däremot har presstödet med yttrandefrihet
            och mångfald att göra. Det går inte att komma förbi att det svenska
            presstödet har fungerat. Det har gjort att
          </note>
          <note n="3b752274">
            Sverige är ett av de få länder i världen där bredd och mångfald
            inom dagspressen har kunnat upprätthållas.
          </note>
          <note n="f9e54595">
            Ännu i dag i IT-åldern är dagstidningarna det absolut viktigaste
            mediet för analys av verkligheten och för den offentliga debatten.
          </note>
          <note n="832f5a6f">
            Högerns tal om yttrandefrihet och mångfald är grundfalskt. Man
            vill ha fler skvalradiokanaler men lägga ner presstödet, trots
            att man är mycket medveten om att det innebär att en stor del
            av de svenska tidningarna kommer att läggas ner och att allt färre
            röster kan höras i samhällsdebatten. Skillnaden mellan
          </note>
          <note n="314338d9">
            Moderaterna och Folkpartiet är här bara en fråga om hur bråttom
            det är. Moderaterna vill lägga ner pressstödet så fort som möjligt,
            under detta budgetår. Folkpartiet tar några år till på sig. Men
            faktum är att det är länge sedan presstödet hade ett så brett
            stöd i riksdagen som det har just nu.
          </note>
          <note n="da3ef0f8">
            Miljöpartiet kan knappast anklagas för att vilja skydda sina
            egna tidningar. Vi vill värna Svenska
          </note>
          <note n="7b833353">
            Dagbladet, moderaternas pressröst i Stockholm, liksom andrahandstidningarna
            runt om i landet. Det är ett skydd mot enfalden och trångsyntheten
            och ett viktigt inslag i det demokratiska styrelseskicket.
          </note>
          <note n="d2cc7c32">
            Att 600 000 LO-medlemmar inte har någon dagstidning är en varningssignal
            som vi inte får glömma bort. Det visar att något har gått fel.
            Det visar att det krävs ett grundläggande nytänkande för att segregationen
            skall kunna minska och för att man skall tänka om i den svenska
            skolan så att vi kan bryta den här tendensen.
          </note>
          <note n="8e9d0fdd">
            Att lägga ned presstödet är definitivt ingen lösning på det problemet.
            Det skulle bara innebära att ännu fler människor hamnar utanför
            samhällsdebatten och att allt färre åsikter får komma till tals.
            Allt färre kan känna att det finns en daglig tidning som talar
            till och med just dem.
          </note>
          <note n="d9f27d7e">
            Utvecklingen mot ökad koncentration på ägarsidan inom etermedier
            och medieområdet i sin helhet inger också oro. Jag vill påminna
            om att det faktiskt inte behöver gå så långt att vi får en Berlusconi
            i Sverige innan det går galet och innan det har gått för långt.
          </note>
          <note n="53a56857">
            Det råd för mångfald inom massmedierna som regeringen har tillsatt
            är en vettig åtgärd. Det är viktigt att i betydligt större utsträckning
            studera utvecklingen och koncentrationstendenserna inom medier
            och lägga fram förslag för att motverka skadlig koncentration.
          </note>
          <note n="e3b57897">
            Jag hoppas att rådet kommer att bidra till en bredare och bättre
            debatt och att det även kommer att kunna peka på de möjligheter
            som den nya tekniken innebär för att stärka yttrandemöjligheterna
            för många människor och därmed för demokratin i sin helhet.
          </note>
          <note n="96758915">
            Kritiken mot rådet har i första hand gällt organisationsformen.
            Här i kammaren har man i dag t.ex.
          </note>
          <note n="7da3e752">
            talat om en hybrid mellan utredning och myndighet.
          </note>
          <note n="6669944b">
            Om denna kritik har fog för sig får framtiden visa.
          </note>
          <note n="d56187ee">
            Om så är fallet måste man naturligtvis vara beredd att vidta
            en förändring i det avseendet. Men grundidén och grundtanken om
            att i större utsträckning studera koncentrationen inom medieområdet
            tycker jag är viktig och bra.
          </note>
          <note n="1eb7cc78">
            Anf. 14 HÅKAN HOLMBERG (fp)
          </note>
          <note n="3fcdcf61">
            Fru talman! Jag satte egentligen enbart upp mig på talarlistan
            för att precisera det yrkande som jag lämnade i mitt första anförande.
            Min avsikt var att yrka bifall till Folkpartiets reservation vad
            gäller presstödet, dvs. mom. 3. Vi inskränker oss till det.
          </note>
          <note n="efd588c3">
            Jag kan ändå inte låta bli att påpeka för Peter
          </note>
          <note n="7cd076d1">
            Eriksson att den mångfald i medielandskapet som jag beskrev i
            mitt första anförande innefattade den ökade mångfald som faktiskt
            också finns på pressidan. Det startas nya tidningar i Sverige.
            Det är naturligtvis oerhört positivt.
          </note>
          <note n="a8976df6">
            Den oro för att andelen hushåll som har en daglig tidning minskar
            och att det i första hand är ekonomiskt mer utsatta grupper som
            slutar med sin dagliga tidning, delar jag helt och fullt. Situationen
            blir naturligtvis mycket allvarlig om det här permanentas. Därför
            är det naturligtvis viktigt med generella åtgärder av en typ som
            inte tvingar tidningarna att i onödan driva upp t.ex. sina prenumerationspriser.
          </note>
          <note n="a24a39c1">
            För min del tror jag att det vore en felaktig åtgärd att införa
            moms på dagstidningar. Detta var jag också inne på tidigare. Däremot
            har jag fortfarande svårt att se att presstödet som sådant skulle
            ha någon direkt positiv effekt i det här sammanhanget. Det är
            en ur denna aspekt i realiteten ganska sidoordnad fråga.
          </note>
          <note n="cb723976">
            Anf. 15 PETER ERIKSSON (mp)
          </note>
          <note n="694aa55d">
            Fru talman! Hemma i Norrbotten har vi en tidning som heter Haparandabladet.
            Det är en tvåspråkig tidning som har fått presstöd. Det är en
            typisk sådan tidning som inte skulle kunna klara sig utan presstöd.
          </note>
          <note n="2739eebe">
            Den kommer inte ut varje dag, men inom sitt utbredningsområde
            har den en bred täckning. Jag kan garantera att många av dem som
            läser Haparandabladet inte skulle ha en egen tidning om inte Haparandabladet
            fanns. Många av dem är finskspråkiga. Det finns ingen annan tidning
            i Norrbotten som är finskspråkig.
          </note>
          <note n="79e4857a">
            Det finns många andra bra exempel som kan visa att om man skulle
            ta bort presstödet, skulle väldigt många tidningar läggas ner.
            Väldigt många människor skulle då känna att de inte längre har
            någon tidning som talar just till dem och tar upp deras del av
            världen och deras problem. Det tycker jag är en viktig synpunkt.
          </note>
          <note n="44c73d3f">
            Det är möjligt att det finns ett utrymme för att starta nya reklaminriktade
            tidningar i Stockholm som kan få en viss redaktionell text direkt
            från TT. Det har också visat sig att det finns möjligheter att
            starta nya annonsblad på ganska många orter i landet. En verklig
            dagspress med journalistiskt och redaktionellt eget innehåll och
            med en ledarkommentar får vi inte genom de nya tidningar som skapas
            i dag. Därför tycker jag att det finns god anledning att värna
            om presstödet. Om vi skulle ta bort det skulle inte bara 600 000
          </note>
          <note n="9e29038f">
            LO-medlemmar vara utan daglig egen tidning, utan om några år
            skulle det kanske gälla en miljon människor.
          </note>
          <note n="30f79426">
            Anf. 16 HÅKAN HOLMBERG (fp)
          </note>
          <note n="44302c07">
            Fru talman! Jag känner av naturliga skäl inte till
          </note>
          <note n="fe3a6eca">
            Haparandabladet i detalj. Jag tycker också att det är fel att
            diskutera enskilda tidningsföretag i ett sådant här sammanhang.
            Det finns ett antal exempel av den typ som Peter Eriksson anför.
            För varje sådant exempel finns också andra exempel på tidningar
            som utan presstöd har lyckats hitta rätt nisch och som kan ges
            ut.
          </note>
          <note n="fbd0ea9a">
            I ett system där man behandlar tidningsföretag lika och inte
            har någon form av snedvridande stödformer kommer naturligtvis
            uppfinningsrikedomen att stimuleras. Det finns rimliga skäl att
            anta att det även i fortsättningen kommer att startas tidningar
            - även i ett system utan presstöd - som är redaktionellt riktiga
            med eget nyhetsmaterial och egna medarbetare och inte bara ett
            annonsblad.
          </note>
          <note n="dd1703ef">
            Anf. 17 PETER ERIKSSON (mp)
          </note>
          <note n="6bd50ef0">
            Fru talman! Jag tror att man måste vara oerhört närsynt om man
            inte ser att i ett system som behandlar alla tidningar lika, kommer
            de stora tidningarna som drar åt sig många annonser och därmed
            stora annonsintäkter att bli helt dominerande. Andrahandstidningarna
            kommer att slås ut. Det är faktiskt en sanning som vi har lärt
            oss i Sverige. Folkpartiet och Håkan
          </note>
          <note n="434cd0a5">
            Holmberg försöker nu låtsas som att det inte är så.
          </note>
          <note n="f7666fe8">
            Tidningsmarknaden är mycket speciell. Den stora draken - den
            som har den största täckningen inom området - drar inte bara åt
            sig prenumerationsintäkter utan också annonsintäkter. Detta är
            grunden för det svenska stödet till andrahandstidningarna, och
            det har spelat en viktig roll.
          </note>
          <note n="e93ca312">
            Överläggningen var härmed avslutad.
          </note>
          <note n="a969ca65">
            (Beslut fattades efter 14 §.)
          </note>
          <note n="f3a09ffa">
            5 § Samhällsinformation
          </note>
          <note n="f52fd8c5">
            Föredrogs
          </note>
          <note n="8a4c4d6c">
            Konstitutionsutskottets betänkande 1994/95:KU41
          </note>
          <note n="b139171c">
            Samhällsinformation
          </note>
          <note n="12cc050d">
            Anf. 18 INGER LUNDBERG (s)
          </note>
          <note n="f6258372">
            Fru talman! EU-kommissionen är minsann inte rädd för att tycka
            till. Under 80-talets värsta marknadsyra formulerade man sina
            riktlinjer för den offentliga informationen. Där finns en hel
            del som är bra, men där finns också sådant som är riktigt farligt.
            Man framhåller bl.a. att offentliga organ som har en egen informationstjänst
            bör undvika en praxis som leder till snedvriden konkurrens. Offentliga
            organ bör, enligt riktlinjerna, pröva om en existerande privat
            service kan användas eller anpassas så att den tillgodoser behoven.
          </note>
          <note n="9e206981">
            I ekonomernas värld är ingenting heligt. Inga värden är viktigare
            än att man först och främst måste kontrollera att kapitalet inte
            har chans att tjäna pengar på dem.
          </note>
          <note n="661cc175">
            Lyckligtvis är klokskapen så stor att detta bara är en riktlinje
            och inte ett direktiv. I så fall skulle riksdagens offentliga
            databas, Rixlex, knappast kunna utvecklas utan snarare riskera
            att stängas. Men det är illa nog. Även s.k. guidelines påverkar
            tänkande och utveckling, och det är ett uttryck för vad som kan
            hända om stora tekniska förändringar genomförs i ett klimat när
            samhället mer eller mindre har abdikerat.
          </note>
          <note n="09c2de5b">
            Antag att man inte hade vågat göra gemensamma satsningar när
            teletekniken kom en bit på väg, när
          </note>
          <note n="74837e5f">
            Posten byggdes upp, när elnätet strukturerades eller när järnvägsnätet
            etablerades på allvar i vårt land.
          </note>
          <note n="200a0c2e">
            Antag att Axel Oxenstierna varje dag hade frågat sig:
          </note>
          <note n="e507e461">
            Hur kommer marknaden att reagera på det här?
          </note>
          <note n="01f2d6ae">
            Trampar jag kapitalet på tårna om jag bygger upp en effektiv
            statlig administration?
          </note>
          <note n="7d81a0bf">
            Antag att den enda fråga som ställts av tidigare politiker var:
            Vem vill och vem kan tjäna pengar på det här? Jag undrar om samhället
            hade varit bättre då.
          </note>
          <note n="848c84a4">
            Hade det varit rättvisare? Jag tror inte att den mest envetne
            marknadsliberalen skulle svara ja på den frågan i dag.
          </note>
          <note n="d4805c48">
            I mer än ett årtionde har vi talat om den revolution som informationsteknologin
            kommer att innebära. Nu är vi där. I fjol såldes 500 000 persondatorer
            i Sverige. I år räknar försäljarna med 600 000. Samtidigt vet
            vi att skillnaderna i användning mellan olika samhällsgrupper
            är mycket stor. Det finns skillnader mellan olika åldersgrupper
            och mellan könen. Risken för nya klassklyftor är uppenbar.
          </note>
          <note n="4109146b">
            Vi "örebrolänningar" skrev motionen om att riksdagen borde utreda
            möjligheterna att erbjuda Rixlex kostnadsfritt till allmänheten,
            eftersom vi tycker att det är viktigt att riksdagen tar en generaldiskussion
            om vilka som skall ha rätt till de stora informationsmängderna
            och om hur vi skall använda datatekniken till att minska - inte
            fördjupa - klassklyftorna.
          </note>
          <note n="fc640097">
            Rixlex är ett suveränt system. Stora ansträngningar och stor
            entusiasm har lagts ner för att bygga om ett enkelt system så
            att vi riksdagsledamöter - men inte bara vi - skall kunna söka
            information i den mängd fakta som passerar riksdagen varje år.
            Somt kanske inte är det mest spännande på vår jord. Men det är
            uppenbart att såväl i riksdagens eget material som i SFS finns
            det massor som medborgare i olika åldrar tycker är jättespännande.
            Det må vara regler för scooterkörning, möjligheten till kontroll
            av de egna ledamöternas insatser, diskussionerna om arbetstider,
            sysselsättning, statsskuld eller pensioner.
          </note>
          <note n="61d708b3">
            Därför är det trist att vi inte kommit längre än till en prissättning
            som innebär att riksdagens material är en exklusivitet. När det
            kostar 6 000 kr om året att få del av Rixlex är det uppenbart
            att inga vanliga medborgare vare sig vill eller kan öppna systemet
            från sin egen dator.
          </note>
          <note n="b5f5c689">
            Det finns anledning att vara besviken på KU:s yttrande. Det är
            inte bara för att man har avstyrkt vår motion, utan kanske framför
            allt för att man inte har tagit en riktigt djup diskussion om
            principerna för den datoriserade samhällsinformationen.
          </note>
          <note n="6e83f850">
            Visst är det bra att KU tar regeringen i örat så att den får
            ordning på sina datarutiner. Och visst är det ett fall framåt
            att man tycker att förvaltningsstyrelsen skall överväga att erbjuda
            Rixlex kostnadsfritt till bibliotek och medborgarkontor. Men KU
            verkar inte för ett ögonblick bekymrat över att prissättningen
            på
          </note>
          <note n="49b5ed59">
            Rixlex betyder att informationen i databasen aldrig kommer att
            bli allmän egendom. Det verkar inte som om utskottet tänkt tanken
            vad det skulle betyda för demokratin om alldeles vanliga ungdomar,
            kvinnor eller fackligt aktiva kunde sitta hemma vid sin dator
            och plocka fram information - information som kunde ge bättre
            underlag för insändare, motionsförslag, demonstrationsapeller
            eller bara för diskussioner kring köksbordet eller med kompisarna
            på jobbet.
          </note>
          <note n="b5805f9a">
            Visst är det bra om man går sakta fram i politiken ibland, men
            det kan också vara farligt. Tekniken rusar i väg. Vare sig vi
            vill det eller inte kommer samhället att påverkas. Den tekniska
            utvecklingen varken vill eller skall vi förhindra. Vår generation
            liksom tidigare generationer måste ta ställning till hur tekniken
            bäst skall tjäna utvecklingen av det goda samhället.
          </note>
          <note n="29b8adab">
            En fråga i det sammanhanget är hur vi med teknikens hjälp skall
            fördjupa i stället för att minska demokratin. Då får inte pengar
            vara nyckeln till kunskap.
          </note>
          <note n="a7079ea8">
            Då får inte omsorgen om att privata företag skall kunna sälja
            information på data-ROM vara viktigare än vanliga människors möjlighet
            att vara med i samhällsdebatten.
          </note>
          <note n="dd6a6ef3">
            Fru talman! Jag har inte för avsikt att yrka bifall till vår
            motion i dag. Betänkandet från KU är enhälligt. Det är inte särskilt
            stimulerande att förlora en votering med utslag i storleksordningen
            343-6. Jag vill ändå passa på tillfället att vädja om att förvaltningsstyrelsen
            i sin fortsatta beredning av ärendet och att konstitutionsutskottet
            i sin fortsatta diskussion om
          </note>
          <note n="fc210e49">
            IT-frågorna skall hålla diskussionen om hur datasamhället skall
            kunna utvecklas i demokratins tjänst varm och öppen för nya tankar.
          </note>
          <note n="ad6fcc91">
            Fru talman! Demokratin är alldeles för viktig för att krämas
            bort.
          </note>
          <note n="fb08047a">
            Anf. 19 PER BILL (m)
          </note>
          <note n="31f9794e">
            Fru talman! I en motion har jag föreslagit att allmänheten skall
            få använda Rixlex utan att betala någon abonnemangsavgift. Min
            motion är mycket lik den som Inger Lundberg har skrivit, men mina
            skäl är kanske litet annorlunda.
          </note>
          <note n="94a18138">
            Jag kan se minst tre skäl till att vi skall ha riksdagens databaser
            öppna för allmänheten.
          </note>
          <note n="ed9cd87f">
            För det första handlar det om offentlighetsprincipen. Det är
            skräp att vi åker omkring i EU och pratar vitt och brett om offentlighetsprincipen
            och om hur öppen demokrati vi har samtidigt som vi tar betalt
            för den information som finns i Rixlex.
          </note>
          <note n="5450ad68">
            För det andra ger informationstekniken helt nya möjligheter.
            Vi kan få medborgarna intresserade av politiska frågor långt tidigare
            än vanligt. Ni vet allihop att medborgarna oftast inte engagerar
            sig förrän det sista beslutet är fattat och grävskoporna i stort
            sett står framme. Med informationstekniken kan vi ändra på detta.
            Det är t.ex. fullt möjligt att man i framtiden, när vägar planeras,
            via en dator kan sätta sig och åka virtuellt längs vägen och titta
            hur den ser ut. Det kanske skulle vara bra att i samband med debatten
            om det tredje spåret här i Stockholm lägga upp ett antal olika
            alternativ och låta allmänheten åka runt och titta på dem via
            datorer.
          </note>
          <note n="58804bee">
            För det tredje är det viktigt att en ung kille som är intresserad
            av mopeder kan gå in och se vad vi har fattat för beslut om mopeder
            de senaste 10-15 åren.
          </note>
          <note n="99ea1e02">
            Det kan t.ex. finnas några tjejer som undrar hur det kommer sig
            att vi alltid gynnar killars idrott medan ridning momsbeläggs.
            Det kan också finnas människor som hör en liten snutt på 20 sekunder
            om något som vi har gjort här i riksdagen som är intresserade
            av hela frågan. Med hjälp av Rixlex kan alla dessa personer titta
            på hela ärendena, hela beslutsmaterialet, och sätta sig in i dem.
          </note>
          <note n="52013c12">
            Min och även de andra motionerna i det här ärendet har avstyrkts
            med hänvisning till att förvaltningsstyrelsen skall ta upp dessa
            frågor under våren. Det kan jag acceptera under förutsättning
            att förvaltningsstyrelsen lyssnar på debatten i dag och läser
            våra motioner ordentligt. Det finns flera saker som man bör begrunda.
          </note>
          <note n="2edf21b8">
            Riksdagens informationsenhets uppgift är att tillhandahålla väl
            sorterad information från riksdagen, regeringen och Europaparlamentet.
            Dess uppdrag är att tillgängliggöra denna information. Om ingen
            annan aktör är intresserad skall man distribuera informationen
            till allmänheten och intresserade företag.
          </note>
          <note n="94ca0eb0">
            Däremot är det inte meningen att riksdagens informationsenhet
            skall bli ett informationsföretag med olika typer av differentierade
            taxor, så att man t.ex. för en billig slant förser det offentliga
            med den information som vi ser i dag, medan man servar marknaden
            med heta tips och en mer sammansatt information om vad som är
            på gång i riksdagen osv. Det är en stor skillnad.
          </note>
          <note n="3fdc428b">
            Vi måste se vad riksdagen, dvs. staten, skall göra.
          </note>
          <note n="eb3057c2">
            Man skall visa öppenhet och vara tillgänglig för alla.
          </note>
          <note n="bf56f9fc">
            Andra kan sedan ägna massor av timmar åt att sammanföra den här
            informationen, så att den passar marknaden.
          </note>
          <note n="c0bf0cac">
            Riksdagen skall, som jag skrev i min motion, ge andra aktörer
            möjlighet att vidarebefordra information från Rixlex kostnadsfritt.
            Redan i dag har människor på flera universitet sagt att de ställer
            upp helt kostnadsfritt med att föra ut den information som i dag
            finns i Rixlex till Internet. Det skulle vara utmärkt;
          </note>
          <note n="1d52a2d2">
            och det är någonting som vi borde applådera. Då skulle vi verkligen
            kunna få en öppenhet och många fler som läste den här informationen.
          </note>
          <note n="3826d611">
            Fru talman! Rätt utnyttjad ger informationstekniken enorma möjligheter
            att minska gapet mellan politiker och medborgare. Den ger allmänheten
            bättre möjlighet att tidigt komma in i beslutsprocessen. Det är
            min övertygelse att den hjälper till att minska politikerföraktet.
          </note>
          <note n="121b99e8">
            Om riksdagens informationsenhet däremot blir ett företag som
            säljer information om vad vi sysslar med, vilka beslut vi fattar
            osv. tror jag snarare att vi kommer att öka klyftan mellan riksdagen
            och allmänheten.
          </note>
          <note n="a17b25a5">
            Fru talman! Detta får inte ske.
          </note>
          <note n="dc98946b">
            Jag hoppas att förvaltningsstyrelsen lyssnar på den här debatten
            och att man tar intryck av Inger Lundberg, mig och andra som verkligen
            ser möjligheterna med informationstekniken.
          </note>
          <note n="be1f6afb">
            Tack så mycket!
          </note>
          <note n="4d9f14ee">
            Anf. 20 BIRGIT FRIGGEBO (fp)
          </note>
          <note n="d5549f7a">
            Fru talman! Jag tycker faktiskt att Inger Lundberg är litet onödigt
            kritisk till konstitutionsutskottets arbete. Hon säger att utskottet
            över huvud taget inte har resonerat om dessa frågor. Då vill jag
            erinra om att utskottet under förra riksmötet - jag har ingen
            del i det, eftersom jag inte satt i utskottet då - gick igenom
            samhällsinformationen väldigt brett, vad gäller såväl regeringens
            och riksdagens roller som samhällsinformationen i riksdagen. Man
            har alltså gjort en särskild utredningsinsats. Det är naturligtvis
            väsentligt att man gör en sådan, eftersom samhällsinformationen
            är så viktig för medborgarna.
          </note>
          <note n="c04d96e8">
            Per Bill talade mycket spännande om informationstekniken och
            alla dess möjligheter. Under regeringsåren hade jag förmånen att
            arbeta med IT-
          </note>
          <note n="ce6b6cd8">
            frågorna. Det är betydelsefullt att vi ligger långt framme och
            att vi är aktiva. Den förra regeringen menade att det var viktigt
            att man premierade, och såg till att satsa på, användarsidan.
            Man skulle alltså inte koncentrera sig på burkar och tekniska
            system utan just se till att information och annat kom ut till
            medborgarna.
          </note>
          <note n="42848492">
            Det handlar inte bara om skriven text, riksdagstryck, och liknande.
            Det finns en mängd andra saker som man kan göra. Man skulle t.ex.
            kunna gå igenom alla de miljontals föremål som i dag finns nedlagda
            i källarna på våra museer. Man skulle kunna fotografera och beskriva
            dem, och de skulle kunna finnas tillgängliga hemma via TV-skärmen
            i vardagsrummet.
          </note>
          <note n="771dad39">
            Det finns verkligen en stor utmaning. Det är viktigt för oss
            politiker att i den del som vi ansvarar för dessa frågor hänga
            med. Det handlar om juridiska bestämmelser och om upphovsrättsfrågor.
            Det gäller att se till att det inte blir en skiktning bland användarna,
            så att de äldre hamnar på efterkälken och det blir en skillnad
            mellan män och kvinnor.
          </note>
          <note n="a4ef7680">
            Jag skall inte vidare diskutera den nya regeringens roll när
            det gäller informationstekniken. Men nog verkar det som om ambitionsnivån
            något har sjunkit. I
          </note>
          <note n="2a1e918b">
            detta betänkande finns också ett tillkännagivande till regeringen
            om dess ansvar för att Rixlex här i riksdagen skall ha den bästa
            kvaliteten och vara aktuell. Det gäller uppdatering av Samhällsguiden.
            Myndigheterna måste åläggas att leverera information successivt.
            Det gäller också regeringens egen överföring av t.ex.
          </note>
          <note n="e3bb7367">
            propositionstexter.
          </note>
          <note n="2d76cc9d">
            Det är uppseendeväckande att budgetpropositionen inte var överförd
            till Rixlex långt över en månad efter det att den hade lagts fram.
            Det finns anledning att se till att databaserna är aktuella.
          </note>
          <note n="486a3f49">
            Rixlexprojektet har varit framgångsrikt. Databasen har varit
            öppen för allmänheten i ungefär 1,5 år. Det finns 300 betalande
            kunder. Det överträffar i varje fall förväntningarna.
          </note>
          <note n="1eecda74">
            Riksdagen har beslutat om en försöksperiod på fem år när det
            gäller Rixlex. Det säger sig självt att man prövar sig fram också
            vad gäller prissättningsfrågorna. Förvaltningsstyrelsen och förvaltningskontoret
            har att ta ställning till en utvidgning av innehållet. Det saknas
            en del uppgifter, t.ex. EU:s rättsakter, EU-
          </note>
          <note n="ff68cf49">
            parlamentets material och rättsfall i domstolar. Utvidgningen
            av innehållet måste också vägas mot kvaliteten vad gäller överföringen
            till kunderna. Detta är inte något som omedelbart löser sig av
            sig självt.
          </note>
          <note n="5e2f933e">
            Den här vägningen måste göras.
          </note>
          <note n="e2b09d2a">
            Priset är satt i relation till riksdagstrycket. Det kan vara
            ganska naturligt inledningsvis. Man diskuterar aktivt en differentiering
            av prissättningen. Inriktningen är att kunderna skall styras över
            till Rixlex. Det betyder naturligtvis att man successivt kommer
            att sänka priserna i den takt som man kan leverera varan både
            till en bra kvalitet och med det rätta innehållet.
          </note>
          <note n="15326818">
            Inger Lundberg var litet besviken över att konstitutionsutskottet
            inte hade fattat mer avgörande beslut när det gäller prissättningsfrågorna.
            Vi har ett annat organ som ansvarar för och sköter dessa frågor,
            nämligen förvaltningsstyrelsen. Jag litar fullt ut på att mina
            partivänner i förvaltningsstyrelsen kan hantera dessa frågor på
            bästa sätt. Jag tycker att Inger Lundberg skall se den skrivning
            som utskottet har gjort som positiv. Trots att man inte direkt
            vill föregripa det konstruktiva arbete som pågår i förvaltningsstyrelsen
            förordar man ändå att man skall gå vidare med en differentiering.
            I en första vända kan det vara aktuellt att t.ex. titta på prissättningen
            för biblioteken.
          </note>
          <note n="4f4dc20a">
            Jag vill också erinra om att vi här i riksdagen har beslutat
            om en försöksverksamhet med s.k. medborgarkontor. Det är viktigt
            att den verksamheten fortsätter och kan utvidgas. Även där kan
            man då få tillgång till offentligt material.
          </note>
          <note n="240ab901">
            Till Per Bill vill jag säga att jag delar uppfattningen att den
            information som tas fram här och läggs ned i databaserna inte
            får monopoliseras av riksdagen eller offentliga myndigheter. Det
            finns en rad användare som vill ha specialinformation, som vill
            ha materialet sammansatt på ett annat sätt och som vill plocka
            ut sådant som de har nytta av. Det är enligt min uppfattning en
            självklarhet att riksdagen och offentliga myndigheter inte i första
            hand skall ägna sig åt detta.
          </note>
          <note n="cbc1b4ea">
            Det finns andra användare som kan göra det. Man kan kalla dem
            kommersiella, kapitalister eller vad som helst enligt Inger Lundbergs
            vokabulär. Det är till nytta för oss användare att det finns människor
            som är villiga och beredda att satsa pengar på att just ta fram
            riktad information i den mån det finns en sådan efterfrågan.
          </note>
          <note n="7191d03a">
            Anf. 21 INGER LUNDBERG (s) replik
          </note>
          <note n="5e3e8e71">
            Fru talman! Skälet till att jag tycker att det är angeläget att
            konstitutionsutskottet går längre är att det här inte bara är
            en förvaltningsfråga, utan en principiellt viktig demokratifråga.
            Jag har respekt för att man i ett uppbyggnadsskede inte fullt
            ut kan erbjuda
          </note>
          <note n="da5c34b6">
            Rixlex kostnadsfritt, men jag tycker att riksdagen skall ha någon
            sorts långsiktig hållning till hur datasamhället skall utvecklas.
            Det är inte en förvaltningsfråga.
          </note>
          <note n="925e5f40">
            I det ligger självfallet vår syn på hur allmänheten skall nå
            information. Är det rimligt, som Per Bill sade, att den pojke
            eller flicka som sitter hemma skall känna att detta är något som
            man har rätt att få tillgång till, att man inte behöver gå till
            biblioteket eller skolan, utan att det är allas egendom, vårt
            gemensamma ansvar?
          </note>
          <note n="2db75b65">
            Tidigare politiker försökte, Birgit Friggebo, se hur man kan
            använda tekniken i det goda samhällets tjänst. Det innebär självfallet
            att man ibland skall samverka med marknaden. Vissa saker kan marknaden
            göra bättre, men marknadens intresse av att tjäna pengar får aldrig
            överordnas demokratiska grundprinciper.
          </note>
          <note n="4f70325a">
            Jag tror att det är utomordentligt viktigt att vi har en politisk
            hållning till utvecklingen på IT-området.
          </note>
          <note n="8690a86d">
            Det har slarvats mycket. Under den borgerliga regeringen överförde
            man t.ex. rättsdatasystemet till ett företag som nu är franskägt.
            Inget ont om fransmännen, men det är inte säkert att ett privatägt
            franskt företag är bäst på att utveckla offentlig information.
          </note>
          <note n="b513bee0">
            Vissa uppgifter kanske är så viktiga att vi måste utföra dem
            tillsammans, och vi skall i riksdagen våga inta en hållning till
            prisfrågorna och inte bara göra det till förvaltningsfrågor.
          </note>
          <note n="667c47b0">
            Anf. 22 BIRGIT FRIGGEBO (fp) replik
          </note>
          <note n="1dce7914">
            Fru talman! I förvaltningsstyrelsen sitter politiker, och jag
            är representerad via en partivän. Jag tror att
          </note>
          <note n="b30b1d1c">
            Inger Lundberg är representerad av flera partivänner.
          </note>
          <note n="77864b78">
            Vi har en försöksperiod när det gäller Rixlex på fem år, och
            det är rimligt att vi då låter dessa personer, med det ansvar
            som de har, sköta verksamheten.
          </note>
          <note n="7a812953">
            Hela uppkomsten av Rixlex och andra informationssystem har som
            utgångspunkt att vi alla vill se till att vi kan använda de bästa
            möjligheterna, den senaste tekniken, för att underlätta för medborgarna
            att få tillgång till adekvat men också riktig information. Det
            är det som är bakgrunden - om jag har förstått resonemanget rätt
            - till att man inte vill öppna upp totalt, på stor bredd från
            första början. Man riskerar då ett bakslag, genom att man inte
            har fullgod information, att den inte alltid är ordentligt uppdaterad.
            Här är det viktigt att regeringen ser till att ta ansvar för sin
            del.
          </note>
          <note n="66fd7e58">
            Samtidigt skall väl sägas, att jag tror inte att någon av oss
            har helt färdiga uppfattningar om alla delar och detaljer i fråga
            om den långsiktiga utvecklingen av den nya tekniken. Ingen har
            det - ingen kan förutse framtiden. Jag tror dessutom att det vore
            fel. Det händer en massa saker, och därför är det viktigt att
            vi är aktiva när det gäller de här frågorna. Jag tycker att den
            förra regeringens IT-kommission verkligen var ett bevis på det
            intresse som fanns för att på mycket bred front se till att främja
            just tillgången för användarsidan, så att alla människor i det
            här landet skall kunna vara med om den framtida utvecklingen.
          </note>
          <note n="5cecfef3">
            Anf. 23 INGER LUNDBERG (s) replik
          </note>
          <note n="be041e02">
            Fru talman! Vi skall självfallet inte ha en uppfattning om alla
            detaljer i dag. Självfallet skall våra partivänner i förvaltningsstyrelsen
            ta ansvar för de olika stegen i den försöksverksamhet som nu pågår.
            Men vi borde i dag orka ha någon sorts långsiktig hållning, något
            förhållningssätt, där vi diskuterar om vi vill att den här typen
            av information skall vara tillgänglig för alla utan kostnader
            på lång sikt eller inte. Om vi inte tar tag i de grundläggande
            principfrågorna är det risk för att vi kommer snett. Vi måste
            våga vara med och föra en långsiktig politisk diskussion om konsekvenserna
            av IT-samhället och hur IT-samhället skall kunna tjäna det goda.
          </note>
          <note n="ac191502">
            Jag vet att den förra regeringen var väldigt aktiv och diskuterade
            att man skulle vilja vara en spjutspets på informationsteknikens
            område. Men det var lika klart att man inte tog tag i grundläggande
            politiska frågor. Det hade inte varit fel, Birgit Friggebo, om
            konstitutionsutskottet hade vågat orka ta en mer principiell debatt
            om den långsiktiga användningen av
          </note>
          <note n="f4a051a9">
            Rixlex. Våra partivänner, både Birgit Friggebos och mina, klarar
            alldeles utmärkt att anpassa strategin i uppbyggnaden till de
            mål som riksdagen har.
          </note>
          <note n="dd0f3864">
            Anf. 24 PETER ERIKSSON (mp)
          </note>
          <note n="3f48a02c">
            Fru talman! Jag skulle vilja säga ett par saker till
          </note>
          <note n="8044265a">
            Per Bill och Inger Lundberg. Vi talade om de här motionerna,
            och många - bl.a. jag - är sympatiskt inställda till tanken på
            att man i större utsträckning skall subventionera Rixlex och gärna
            ge denna databas gratis till allmänheten, för att i ännu större
            utsträckning kunna sprida riksdagens information. Men vi hade
            en föredragning av riksdagens förvaltningsdirektör i utskottet,
            och det visade sig att det fanns en del problem på det här området.
            Det gäller i första hand EU:s konkurrensregler. Där har alltså
            mycket kompetenta forskare menat att möjligheterna att ytterligare
            öka subventionerna från Sveriges riksdag på just det här området,
            när det gäller att distribuera information, sannolikt är mycket
            begränsade.
          </note>
          <note n="f5d7a53f">
            När det gäller EU:s egna lagar och regler utser EU
          </note>
          <note n="40963a61">
            ett företag som får ensamrätt på distributionen av denna information
            i Sverige. Om detta skall in i Rixlex över huvud taget måste det
            köpas från riksdagens förvaltningskontor och sedan distribueras
            vidare. Då konkurrerar man igen med det företag som säljer detta,
            och det är väldigt svårt att subventionera det så att man i andra
            hand kan sprida det till ett mycket lägre pris än de kan som egentligen
            har ensamrätten.
          </note>
          <note n="3bc46528">
            Det finns alltså en hel del konflikter.
          </note>
          <note n="b9e597b7">
            Jag sympatiserar mycket med tanken att subventionera det här
            vidare. Jag tror inte att marknadskrafterna i sådana här fall
            ensamma klarar av att sköta en bra information och spridning till
            så många som möjligt. Per Bill från Moderaterna kanske får acceptera
            att man gör något slags klarläggande och tar reda på vad EU:s
            konkurrensregler egentligen innebär på det här området innan vi
            tar nästa steg. Då kan jag gärna gå med Per Bill och i värsta
            fall bryta mot EU:s regler på det här området. Men jag tycker
            kanske att vi skall ta reda på sakläget först.
          </note>
          <note n="0729b722">
            Anf. 25 INGER LUNDBERG (s) replik
          </note>
          <note n="fead59c8">
            Fru talman! Nu börjar jag äntligen förstå varför
          </note>
          <note n="8b69753e">
            Miljöpartiet inte vill vara med och påverka miljöfrågorna inom
            EU. Jag har sällan varit med om att någon har lagt sig så platt
            som Peter Eriksson gör.
          </note>
          <note n="b3139f0f">
            Det finns s.k. riktlinjer i EU när det gäller samhällsinformation,
            och jag refererade till dem. Jag tycker att mycket i dem är dåligt,
            och det som är dåligt skall vi strunta i. Det är inte direktiv
            som binder oss. En del av det är riktiga dumheter.
          </note>
          <note n="500ddea8">
            EU har delvis bolagiserat sin information, och det är bedrövligt
            illa. Vi får naturligtvis se hur vi skall hantera det. Men detta
            skall icke förhindra Sveriges riksdag att se till att den information
            som vi kontrollerar och som vi äger skall kunna nå medborgarna.
          </note>
          <note n="f3a580b1">
            Jag trodde att det var litet mera fart i er miljöpartister, Peter
            Eriksson. Men det är tydligen så att ni är ruskigt rädda för allt
            som EU säger, och därför har ni själva varit motståndare till
            EU - i stället för att se till att vi använder de riktlinjer som
            EU har med sunt förnuft och klokhet och ändrar på de dumheter
            som finns inom EU.
          </note>
          <note n="bb641c05">
            Anf. 26 PETER ERIKSSON (mp) replik
          </note>
          <note n="e6f50879">
            Fru talman! Nu börjar det bli en riktigt rolig debatt. Jag sade
            just innan Inger Lundberg hoppade upp att jag gärna är beredd
            att bryta mot EU:s regler, men det är en fördel om vi vet vilka
            regler vi i så fall bryter mot och vad de egentligen innebär.
            Därför tycker jag att vi kan gå hand i hand, men vi kan göra det
            när vi vet hur läget är. Om Socialdemokraterna och Moderaterna
            är med på att gå på tvärs med EU:s regler tycker jag att det vore
            fantastiskt trevligt.
          </note>
          <note n="28d68466">
            Anf. 27 PER BILL (m)
          </note>
          <note n="63433cf8">
            Fru talman! Jag vill börja med att ta upp det Peter
          </note>
          <note n="f180781f">
            Eriksson sade. Det viktiga är nog egentligen inte subventionerna,
            utan det är att riksdagen och dess informationstjänst tillhandahåller
            riktig information om riksdag, regering och EU och ser till att
            den går att nå kostnadsfritt.
          </note>
          <note n="672aeca3">
            Jag vet att det t.ex. på universitetet i Linköping finns ett
            gäng studenter som har sagt att de ställer upp kostnadsfritt och
            ser till att den information som finns i vår databas kommer ut
            på Internet. Det skulle med andra ord inte kosta oss en krona
            att få ut informationen till kanske tusen eller hundratusen gånger
            så många användare.
          </note>
          <note n="2e89303b">
            Internet är ju inte ett system där det köps och säljs information,
            utan det är ett väldigt öppet system.
          </note>
          <note n="4e8a4e68">
            Därför ser jag mycket fram mot det. Att vi kan lägga ut information
            om vad vi beslutar här och vad regeringen beslutar är ju en självklarhet.
            Om det sedan finns några problem i EU, tycker jag att vi skall
            jobba aktivt för att även i EU få in den öppenhet som vi alla
            värnar om i detta parlament.
          </note>
          <note n="6cd3aef0">
            Anf. 28 PETER ERIKSSON (mp)
          </note>
          <note n="f5346137">
            Fru talman! Jag håller med Per Bill i väldigt mycket. Det har
            alldeles nyligen tillsatts en utredning om de nya medierna och
            grundlagarna, och den kommer säkert in på delar av detta område.
            Här finns väldigt mycket att göra, och jag tror nog att vi kan
            komma överens i mycket.
          </note>
          <note n="e93ca312">
            Överläggningen var härmed avslutad.
          </note>
          <note n="a969ca65">
            (Beslut fattades efter 14 §.)
          </note>
          <note n="d54c862b">
            6 § Anslag till Svensk författningssamling m.m.
          </note>
          <note n="f52fd8c5">
            Föredrogs
          </note>
          <note n="741a6c4d">
            Justitieutskottets betänkande 1994/95:JuU11
          </note>
          <note n="fe31ce4c">
            Anslag till Svensk författningssamling m.m. (prop.
          </note>
          <note n="80467311">
            1994/95:100 delvis)
          </note>
          <note n="04e871c1">
            Andre vice talmannen konstaterade att ingen talare var anmäld.
          </note>
          <note n="a969ca65">
            (Beslut fattades efter 14 §.)
          </note>
          <note n="40b7f7b2">
            7 § Anslag till Justitiekanslern
          </note>
          <note n="f52fd8c5">
            Föredrogs
          </note>
          <note n="77d2cb57">
            Justitieutskottets betänkande 1994/95:JuU12
          </note>
          <note n="ccb5f9cf">
            Anslag till Justitiekanslern (prop. 1994/95:100 delvis)
          </note>
          <note n="04e871c1">
            Andre vice talmannen konstaterade att ingen talare var anmäld.
          </note>
          <note n="a969ca65">
            (Beslut fattades efter 14 §.)
          </note>
          <note n="167eceae">
            8 § Anslag på konsumentområdet för budgetåret 1995/96
          </note>
          <note n="f52fd8c5">
            Föredrogs
          </note>
          <note n="8a350c7f">
            Lagutskottets betänkande 1994/95:LU19
          </note>
          <note n="d85ff486">
            Anslag på konsumentområdet för budgetåret 1995/96
          </note>
          <note n="7402add3">
            (prop. 1994/95:100 delvis)
          </note>
          <note n="c97115da">
            Anf. 29 BIRGIT HENRIKSSON (m)
          </note>
          <note n="817fe4de">
            Fru talman! Lagutskottets betänkande 1994/95:19
          </note>
          <note n="14674494">
            gäller anslag på konsumentområdet för budgetåret
          </note>
          <note n="b4ff8766">
            1995/96. Utskottet behandlar regeringens förslag i budgetpropositionen
            1994/95:100 bilaga 14, som gäller anslag till Konsumentverket
            och Allmänna reklamationsnämnden, stöd till konsumentorganisationer,
            konsumentforskning och bidrag till miljömärkning av produkter.
          </note>
          <note n="2eca7783">
            I budgetpropositionen hänvisar man till att Sveriges ekonomi
            är ansträngd. Man hänvisar även till den konsumentpolitiska översyn
            som genomförts. Den konsumentpolitiska kommitténs arbete avslutades
            i februari 1994. Betänkandet Konsumentpolitik i en ny tid har
            därefter remissbehandlats. Den föregående regeringen lade sedan
            fram proposition 1994/95:16. I
          </note>
          <note n="2fd3c266">
            samband med regeringsskiftet återkallade den nuvarande regeringen
            propositionen. Någon ny proposition har ännu inte kommit oss till
            handa. Den beräknas att läggas fram den 31 mars.
          </note>
          <note n="79edb3d2">
            Fru talman! Jag måste ganska utförligt teckna bakgrunden till
            att vi från Moderata samlingspartiet inte har ansett det möjligt
            att innan propositionen föreligger ge vår syn på den fortsatta
            behandlingen eller ens tillstyrka ramarna för konsumentpolitiken.
          </note>
          <note n="a0feae20">
            När den nuvarande regeringen drog tillbaka den förra regeringens
            proposition anförde man att man hade för avsikt att återkomma
            med förslag till olika åtgärder som den fortsatta beredningen
            kunde ge anledning till.
          </note>
          <note n="3d0e0a21">
            Med anledning av skrivelsen väcktes en motion med yrkande om
            att riksdagen skulle godkänna de förslag som hade lagts fram i
            den återkallade propositionen. Denna motion avslogs senare under
            hösten.
          </note>
          <note n="6920157e">
            Men företrädarna för Moderata samlingspartiet, Centerpartiet
            och Folkpartiet reserverade sig mot beslutet och ansåg att de
            förslag som hade lagts fram borde genomföras.
          </note>
          <note n="44c37be1">
            Först i årets budgetproposition återkom regeringen alltså i frågan
            om den framtida konsumentpolitiken.
          </note>
          <note n="60ea44fb">
            Man uttalade då sin avsikt att senare i vår lägga fram en proposition.
            Det innebär att riksdagen inte förrän i mitten av juni kan fatta
            de egentliga besluten om den framtida konsumentpolitiken.
          </note>
          <note n="53e5eb09">
            Fru talman! Med hänsyn till den stora ovisshet som råder vill
            jag poängtera att vårt ställningstagande är högst preliminärt.
            Vi återkommer med förslag i de här frågorna i samband med behandlingen
            av den konsumentpolitiska propositionen. Därför har vi inte heller
            någon reservation i betänkandet men väl ett särskilt yttrande
            som klargör vårt ställningstagande.
          </note>
          <note n="a096253c">
            Anf. 30 KARIN OLSSON (s)
          </note>
          <note n="be7ad207">
            Fru talman! Jag ämnar inte föra någon debatt här i dag. Däremot
            kan jag tala om för Birgit Henriksson att propositionen kommer
            under våren och att jag ser fram emot en intensiv debatt då. Det
            skall bli mycket intressant att debattera den; Birgit Henriksson
            har också förklarat att man tycker detsamma inom Moderata samlingspartiet.
            Inlägget från Birgit Henriksson klargör ju partiets ståndpunkt
            i den här speciella situationen. Jag kan därför säga att vi är
            överens om att inte föra någon ytterligare debatt nu.
          </note>
          <note n="f6f128f8">
            Jag yrkar bifall till lagutskottets betänkande i den här frågan.
          </note>
          <note n="e93ca312">
            Överläggningen var härmed avslutad.
          </note>
          <note n="a969ca65">
            (Beslut fattades efter 14 §.)
          </note>
          <note n="90fd0c7b">
            9 § Anslag till Bokföringsnämnden, m.m.
          </note>
          <note n="f52fd8c5">
            Föredrogs
          </note>
          <note n="0960cbbf">
            Lagutskottets betänkande 1994/95:LU21
          </note>
          <note n="ae19e68c">
            Anslag till Bokföringsnämnden, m.m. (prop.
          </note>
          <note n="80467311">
            1994/95:100 delvis)
          </note>
          <note n="04e871c1">
            Andre vice talmannen konstaterade att ingen talare var anmäld.
          </note>
          <note n="a969ca65">
            (Beslut fattades efter 14 §.)
          </note>
          <note n="efbf2e51">
            10 § Idrott
          </note>
          <note n="f52fd8c5">
            Föredrogs
          </note>
          <note n="3f14fa7c">
            Kulturutskottets betänkande 1994/95:KrU14
          </note>
          <note n="eb57e34d">
            Idrott (prop. 1994/95:100 delvis)
          </note>
          <note n="68e01aed">
            Anf. 31 STIG BERTILSSON (m)
          </note>
          <note n="73e8cd05">
            Fru talman! Det råder i dag mycket stor oro i Idrottssverige.
            Den gäller den ekonomiska utveckling som idrotten nu ser. Men
            jag vill först peka på den oro som man inom idrotten känner inför
            den tilltagande utvecklingen av meningslöst våld och övergrepp
            ute i samhället. Detta är i allmänhet inget problem inom idrotten
            - undantag må finnas. Men det är ändå glädjande att idrottsrörelsen
            med så stort eftertryck reagerar på våldsyttringar som äger rum
            ute i samhället.
          </note>
          <note n="8eaede7c">
            Idrotten har som stark folkrörelse betydande möjligheter att
            medverka till opinionsbildning mot våld.
          </note>
          <note n="e9297d4b">
            Den demonstration som vi såg i Örebro i söndags är ett mycket
            glädjande exempel på det. Att idrotten på bredden demonstrerar
            på detta sätt är mycket bra. Det är också mycket bra att elitidrottare
            använder sin position som förebild för unga människor till att
            markera och demonstrera mot våldet i vårt samhälle.
          </note>
          <note n="1e7a7070">
            I det här sammanhanget vill jag också gärna, fru talman, säga
            att det initiativ som civilministern har tagit med ett landslag
            mot våld är ett mycket glädjande och bra initiativ som förtjänar
            allt stöd.
          </note>
          <note n="f7acd003">
            Mindre bra är däremot den politik - eller snarare brist på politik
            - från den nuvarande regeringens sida som gör att Idrottssverige
            i demonstrationståg måste lyfta fram sin ekonomiska situation.
            De frågetecken som vi i dag ser när det gäller idrottens ekonomi
            har till betydande del skapats av den regering som tillträdde
            i höstas. Jag skall i dag inte återigen ta upp den debatt som
            vi förde för fjorton dagar sedan i lotterifrågorna, men jag vill
            ändå kort påminna om att det under den förra mandatperioden fattades
            beslut i riksdagen om en ny lotterilag. Riksdagen gav vidare regeringen
            rätt att överlåta Tipstjänst till föreningslivet.
          </note>
          <note n="fe767ec4">
            Allt detta sådde mycket stora förhoppningar inom det svenska
            föreningslivet. Dessa förhoppningar har i grunden grusats av den
            nya regeringen. Man kan konstatera att vad den nya regeringen
            hittills har gjort har varit att stoppa allt som skulle kunna
            leda till ökade intäkter för svenskt föreningsliv och svensk idrottsrörelse.
          </note>
          <note n="4a53aefb">
            Nu har man utlovat att den arbetsgrupp som har tillsatts inom
            regeringskansliet inom kort skall komma med besked som innebär
            att idrotten åter får ökade intäkter från spel- och lotterimarknaden.
            Det är vår förhoppning att vi får sådana besked när resultatet
            föreligger.
          </note>
          <note n="ff5813e8">
            Jag vill också understryka att det i sammanhanget är mycket viktigt
            att idrotten får inte bara ökade intäkter utan också ökat inflytande
            som aktör på den marknad där spel- och lotteriintäkterna finns.
            Detta är ett välkänt önskemål också från idrottens sida. Jag vill
            gärna fråga Anders Nilsson, socialdemokraternas talesman här i
            dag, om vi kan förvänta oss sådana besked från socialdemokraterna.
          </note>
          <note n="27f184b7">
            Spel- och lotterifrågorna, som är så betydelsefulla för idrotten,
            har hanterats uselt av den nya regeringen.
          </note>
          <note n="e7f8a97d">
            Det är också frågan om de lottförsäljningsautomater som vi diskuterade
            för fjorton dagar sedan ett exempel på. De står fortfarande stilla.
            Föreningarna förlorar pengar varje dag. Det är tusentals - och
            det hinner att bli miljontals - kronor som rinner ifrån föreningarna
            på grund av regeringens brister i agerandet här.
          </note>
          <note n="c64e5eef">
            Vi har från vår sida accepterat den besparing som sker i statens
            utgifter när det gäller anslaget till idrotten, mot bakgrund av
            att föreningslivet och idrotten skulle få ökade intäkter från
            just spel- och lotterimarknaden. Därför vill jag gärna säga till
            Anders
          </note>
          <note n="e1bb86d4">
            Nilsson att vi inte heller kommer att acceptera någon annan lösning
            än möjliga intäktsförstärkningar från den sektorn.
          </note>
          <note n="26454c4a">
            När det gäller idrotten och ekonomin vill jag också poängtera
            den oro som nu råder inom idrottsrörelsen;
          </note>
          <note n="4e79617d">
            vi ser demonstrationer som en följd av regeringens sätt att hantera
            momsfrågorna.
          </note>
          <note n="d6b4b825">
            Vi minns att s-regeringen runt 1990 lade stora momskostnader
            på svensk idrottsrörelse. Vi kommer ihåg att den förra regeringen,
            den borgerliga, lyckades eliminera en del av dessa kostnader.
            Men nu är det alltså dags igen. I höstas lade regeringen fram
            en proposition om moms på tillhandahållande av vissa idrottslokaler.
            Det stoppade riksdagen dess bättre.
          </note>
          <note n="a085799c">
            I dessa dagar frågar idrotten om regeringen är på väg att momsbelägga
            ridning och andra idrotter. Där lämnar regeringen över huvud taget
            inga besked. Jag skulle uppskatta om Anders Nilsson kunde ge ett
            besked: Kommer det en momsbeläggning på idrottsutövning som en
            följd av det arbete som nu pågår i regeringskansliet?
          </note>
          <note n="26e55246">
            Socialdemokraternas sätt att hantera de här frågorna framkallar
            oro inom idrotten. Det framgår också av dagens betänkande. Vi
            på den borgerliga sidan har funnit anledning att markera att vi
            inte accepterar den detaljstyrning, den klåfingrighet, som socialdemokraternas
            syn på idrotten ger uttryck för. Vi har därför i en reservation
            sagt att idrotten själv skall få avgöra hur man vill hantera sina
            medel. Vi på den politiska sidan skall vara kontrollinstans, men
            vi skall inte ägna oss åt någon detaljstyrning. Idrotten är bäst
            skickad att själv svara för detaljstyrningen.
          </note>
          <note n="33469a0f">
            Mot den bakgrunden, fru talman, vill jag yrka bifall till reservation
            nr 1 i betänkandet.
          </note>
          <note n="dea71fb5">
            Anf. 32 MARIANNE ANDERSSON (c)
          </note>
          <note n="45373e1e">
            Fru talman! Idrottens omfattning och dess betydelse för folkhälsan,
            för den sociala gemenskapen och för ungdomens aktivering beskrivs
            i betänkandet, och den kan inte nog understrykas.
          </note>
          <note n="b511f3e3">
            Idrotten refereras och debatteras mer än de flesta andra områden
            i samhället. Självklart är det elitidrotten som får den mesta
            uppmärksamheten. Alla fascineras vi av lagsporter, av tävlingar
            och av stora prestationer, men det viktigaste av allt är ändå
            bredden, de många människornas idrottande. Jag tänker då på alla
            de tre miljonerna medlemmar, alla ledare och alla klubbar, allt
            det slit och all den gemenskap som finns på gräsrotsnivå. Det
            är det som har den stora betydelsen.
          </note>
          <note n="aee19921">
            Undersökningar visar att de ungdomar som idrottar förbättrar
            sina studieresultat. Det gäller både de allra duktigaste eleverna
            och de lågpresterande. Den som idrottar bygger också upp kroppen
            och får därmed större möjligheter att klara arbetslivets påfrestningar
            längre fram - jag tänker då på ryggbesvär och förslitningsskador.
            De senare drabbar i mycket stor utsträckning unga kvinnor i monotona
            arbeten.
          </note>
          <note n="8ce9297b">
            Det är därför mycket angeläget att - förutom att arbeta för en
            förbättrad arbetsorganisation - stimulera ännu fler till någon
            form av idrottsutövning. Alldeles speciellt gäller det flickorna.
            Idrottsämnet i skolan har här den största betydelsen. Enligt min
            mening måste den undervisningen dels få en rimlig andel av undervisningstiden,
            dels och framför allt utformas så att alla elever i skolan stimuleras
            till fortsatt idrottsutövande och motion på fritiden. Ett nära
            samarbete mellan skolan och idrottsrörelsen är mycket angeläget.
          </note>
          <note n="82e60cc1">
            I vår motion om idrott har vi en del yrkanden som hänvisats till
            andra utskott. Idrotten i skolan och forskning om idrott är områden
            som behandlas i utbildningsutskottet. Våra speciella yrkanden
            om dopning och våld i samband med idrottsevenemang har hänvisats
            till social- respektive justitieutskottet. I ett tidigare betänkande
            har idrottens finansiering genom inkomster från spelverksamhet
            behandlats.
          </note>
          <note n="b9887fbb">
            Jämställdheten inom idrotten är en mycket angelägen och omdiskuterad
            fråga. Färre flickor än pojkar idrottar. Samhällets satsningar
            på idrott går till största delen till pojkar. Flickors särskilda
            idrottsintressen har inte uppmuntrats tillräckligt. Flickor får
            oftast betala mer för sin idrott, t.ex. ridning. Jag vill instämma
            i den fråga som Stig Bertilsson ställde till Anders Nilsson om
            en eventuell momsbeläggning av ridsporten, vilket jag tycker vore
            fullständigt regelvidrigt.
          </note>
          <note n="a5fe06de">
            Mediernas spegling av kvinnoidrotten är minimal.
          </note>
          <note n="d161de7b">
            Ändå har vi gång på gång fått uppleva att just kvinnor räddat
            den svenska äran i internationella tävlingar -
          </note>
          <note n="81bcc731">
            det senaste exemplet är skid-VM. Det är intressant att notera
            att kvinnoidrotten i Norge får betydligt större andel av idrottens
            medieutrymme än i Sverige - ett memento för alla svenska sportredaktioner.
          </note>
          <note n="75bb6d5a">
            Jämställdheten inom idrotten kommer att behandlas i ett särskilt
            betänkande i höst, och vi får då tillfälle att debattera detta
            ytterligare.
          </note>
          <note n="37cacaae">
            Kontentan av allt detta är att vi nu behandlar ett ganska tunt
            betänkande om anslagen. Idrotten får, liksom andra områden, vidkännas
            besparingar, vilket vi accepterar, även om vi skulle ha önskat
            ett underlag i form av en analys av om budgetmässiga besparingar
            även blir samhällsekonomiska besparingar.
          </note>
          <note n="475b8c6b">
            Vi menar därför att det nu är angeläget med en mer genomgripande
            analys av hur stödet till idrotten skall utvecklas på lång sikt
            och även av förutsättningarna för hur idrotten skall öka sin självfinansiering.
          </note>
          <note n="4bb1824b">
            En princip bör vara att staten skall undvika att skattebelasta
            ideell verksamhet. Majoritetens motargument är att idrottsrörelsen
            inte har begärt en sådan utredning och att idrottsrörelsen dessutom
            tillsatt en egen utredning om finansiering. Det är väl mycket
            bra att idrottsrörelsen ser över sin finansiering - jag tycker
            att det är en självklarhet att man gör det. Men det är ju ändå
            riksdagen som beslutar om statens anslag, och vi ser det som angeläget
            att vi får ett beslut som långsiktigt klargör finansieringen för
            idrotten. Vi hörde här tidigare vilken oro som finns ute i idrottsrörelsen
            för just de här sakerna. Därför tycker vi att det är angeläget
            med den här typen av utredning.
          </note>
          <note n="e6ae3727">
            En princip som också bör behandlas i utredningen är det som tas
            upp i reservation nr 1 om idrottsrörelsens oberoende ställning.
            Det är en angelägen fråga med tanke på idrottsrörelsens stora
            ideella innehåll, samtidigt som samhället också ger finansiellt
            stöd.
          </note>
          <note n="4d9d46b2">
            Vi menar att statens stöd inte skall villkoras. Däremot är det
            verkligen angeläget med en livlig debatt i en mängd olika frågor
            - t.ex. om bredden i idrottsverksamheten, våldet, dopningen, etiken
            och jämställdheten samt om hur vi skall få med ännu fler ungdomar
            i idrottsverksamheten. Opinionsbildning har större effekt än om
            man ekonomiskt villkorar stödet till idrotten.
          </note>
          <note n="831937a1">
            Herr talman! Självklart står vi bakom båda reserverationerna
            med centernamn i detta betänkande. Jag yrkar dock bifall endast
            till reservation nr 2.
          </note>
          <note n="0569c5e7">
            Anf. 33 CARL-JOHAN WILSON (fp)
          </note>
          <note n="f0a13527">
            Värderade talman! Det är ganska roligt att debattera idrottsfrågor
            och att över huvud taget handskas med idrottsfrågor i riksdagsarbetet,
            eftersom idrotten är en mycket populär och viktig del av svenskt
            samhällsliv.
          </note>
          <note n="a4a0723b">
            Idrotten är fostrande. Många av oss hade varit ännu värre busfrön
            om vi inte hade tagits om hand av idrotten när vi var unga. Att
            idrotten är bra för folkhälsan inser alla, och att idrotten har
            ett stort underhållningsvärde vet vi också när vi sitter på åskådarläktaren
            eller framför TV:n och följer vad som händer.
          </note>
          <note n="39b972b7">
            Även om mycket samhällsstöd går till idrottsverksamheten är det
            en enorm ideell insats - jag tror att det är rätt att använda
            det uttrycket - som görs inom idrotten.
          </note>
          <note n="39b65c86">
            Tredje vice talman Christer Eirefelt säger i en motion som behandlas
            i detta utskottsbetänkande att
          </note>
          <note n="3057ee6e">
            140 miljoner oavlönade arbetstimmar varje år används inom idrottsrörelsen
            till fostran och omhändertagande av barn och ungdomar. Det är
            en insats som även i riksdagen bör noteras med tacksamhet gentemot
            dem som gör den.
          </note>
          <note n="2999c3d5">
            Idrotten har försökt att öka kvinnors möjligheter till inflytande
            och stöd inom idrotten, men man har inte lyckats tillräckligt
            bra. Vi i utskottet har åtskilliga gånger kritiserat idrottsrörelsen
            för just detta. Men man bör visa idrottens företrädare respekt
            genom att säga att de verkligen har försökt och att det har blivit
            bättre. Men mycket kan fortfarande göras för att ge kvinnor ett
            större inflytande och för att kvinnoidrottsgrenar skall bli bättre
            tillgodosedda.
          </note>
          <note n="9dba5b38">
            Ett aktuellt ärende är diskussionen om mervärdesskatt på vissa
            delar av idrotten. Vi har konstaterat att det är just kvinnors
            och flickors idrottande som har drabbats. Det är inte aktuellt
            i det ärende som vi i dag behandlar, men jag tycker ändå att det
            är befogat att ta upp detta. Vi får försöka bevaka nämnda frågor
            när de i andra sammanhang kommer upp.
          </note>
          <note n="c849d79c">
            Arbetet med att stärka kvinnoidrotten måste fortsätta. Detsamma
            gäller handikappidrotten. Den som följt tävlingar för rörelsehindrade
            personer imponeras av att de trots handikapp lyckas prestera så
            goda idrottsliga resultat. Även den delen av verksamheten är det
            givetvis viktigt att stödja.
          </note>
          <note n="718d1038">
            I Christer Eirefelts motion aktualiseras också idrott för invandrare,
            som det finns anledning att ta upp.
          </note>
          <note n="87ba5624">
            Idrotten har ju en kontaktskapande finess. Möjligheterna för
            invandrare att få kontakt med andra idrottsutövande personer i
            vårt land har haft stor betydelse.
          </note>
          <note n="3775fcbc">
            Dopningen tas också upp i detta betänkande. Det finns väl ingen
            här som inte tycker att vi bör anstränga oss extra mycket och
            försöka förhindra dopning och även ge information till dem som
            tränar idrott, så att dopningen försvinner.
          </note>
          <note n="eb5b0986">
            I en reservation fogad till betänkandet förordar jag, Charlotta
            L Bjälkebring och Ewa Larsson ett extra anslag om 8,4 miljoner
            kronor till universitet och högskolor som stöd för motionsverksamhet
            för studerande. Förslaget har inte vunnit någon större anklang
            i utskottet. Jag tänker inte yrka bifall till reservationen, men
            jag vill gärna markera att jag tycker att det borde ha blivit
            så som vi reservanter skriver.
          </note>
          <note n="9266557e">
            I propositionen står det att de föreslagna pengarna inte skall
            utgå. I stället bör de studerande få stöd till sin idrottsverksamhet
            genom att bilda föreningar via studentkårerna eller genom kommunala
            anslag.
          </note>
          <note n="d203c820">
            I betänkandet står det:
          </note>
          <note n="60b7fbc6">
            "Utskottet konstaterar i betänkandet att kommunerna som följd
            av ändringar i folkbokföringslagen numera har ett tydligare ansvar
            för stöd till studerande vid kårorterna än vad som tidigare var
            fallet."
          </note>
          <note n="244d9b7d">
            Men kommunernas ekonomiska möjligheter är ju inte bättre än statens.
            Att det skulle komma extra stöd den vägen tror vi således inte.
            Vidare säger utskottet att man måste framhålla "nödvändigheten
            av besparingar inom all statlig verksamhet". Därför vill man säga
            nej här.
          </note>
          <note n="949572aa">
            I min motion föreslår jag att de här pengarna skall tas från
            anslaget till Riksidrottsförbundet, för därmed påverkas inte statskassan.
          </note>
          <note n="c427291c">
            Så här är det i det politiska livet. Jag ville genom min motion
            och mitt inlägg här markera att jag tycker att det är fel att
            inte ge nämnda pengar till universiteten och högskolorna för att
            de studerande skall få möjligheter att fortsätta med den motionsverksamhet
            som har så stor betydelse för folkhälsan och alltså för de studerandes
            hälsa under resten av livet.
          </note>
          <note n="cac477e9">
            Värderade talman! Med dessa ord yrkar jag bifall till hemställan
            i betänkandet i dess helhet.
          </note>
          <note n="89584dbb">
            Anf. 34 CHARLOTTA L
          </note>
          <note n="4b071500">
            BJÄLKEBRING (v)
          </note>
          <note n="c7ec6f02">
            Herr talman! Vi har i dag förmånen att debattera idrott. Det
            tycker jag är roligt. För mig har idrotten nämligen betytt väldigt
            mycket.
          </note>
          <note n="3a8372f2">
            Mig och andra som växte upp i miljonprogrammets förstäder och
            som måste passera större motorleder för att nå ett grönområde
            gav idrotten faktiskt en lunga till liv. Idrotten gav en meningsfull
            fritid, utveckling, fostran och andra vuxna förebilder. För många
            var det, och är, otroligt viktigt för att kunna växa upp till
            en hel människa och bli vuxen och i sin tur bli en god förebild
            för en ny generation. Idrotten är dessutom en central del av vårt
            kulturmönster.
          </note>
          <note n="7a08f59f">
            Livet var hårt att leva då, men nu tror jag att det är ännu hårdare.
            Ungdomsvåldet ökar. Allt fler begår grova våldsbrott, och allt
            yngre döms till långa fängelsestraff. I debatten förs ibland fram
            krav på fler poliser och hårdare straff som en lösning på problemen.
            Vidare hamnar vi alltför ofta i diskussioner om kronor och ören.
            Men jag anser att debatten måste breddas till att handla om vilken
            typ av samhälle vi egentligen vill ha. Som Vänsterpartiet ser
            saken finns det två utvecklingsvägar.
          </note>
          <note n="3ccd2ea2">
            Herr talman! Ni undrar kanske vad detta har med idrotten att
            göra. Jag anser dock att det här faktiskt har att göra med idrotten.
            Fortsätter vi med nuvarande utveckling, där kommunernas resurser
            ständigt krymper, så minskar också stödet till idrotten.
          </note>
          <note n="e12b2907">
            Idrotten är för många barn och ungdomar en räddning i en i övrigt
            söndertrasad livssituation där framtidsutsikter saknas. Man kan
            inte få jobb. Man har kanske inte föräldrar som har ett arbete,
            eller också har föräldrarna kanske arbete och just av den anledningen
            jobbar otroligt mycket på övertid.
          </note>
          <note n="13ab4fdd">
            Vilka blir förebilderna för de här barnen, om idrotten och de
            förebilder som idrotten ger inte finns?
          </note>
          <note n="b17690ad">
            Förebilderna för dem blir kanske amerikanska
          </note>
          <note n="2c5de953">
            "våldsheros".
          </note>
          <note n="b8c996d3">
            Jag tror, herr talman, att alla idrottsintresserade kan hålla
            med om detta. Det finns ett samförstånd över partigränserna. Men
            frågan är hur vi skall lösa detta. Ingen kan leva på luft, inte
            ens idrotten.
          </note>
          <note n="34e885ee">
            Summan för kommunernas satsningar på idrotten är ungefär 5 miljarder
            kronor per år - ungefär fem gånger mer än det statliga stödet.
            Men det kommunala stödet minskar ständigt på grund av att lagreglerade
            verksamheter i kommunal regi måste prioriteras.
          </note>
          <note n="ddbad32d">
            En annan stor inkomstkälla är intäkter från spel och lotterier.
          </note>
          <note n="65cd5353">
            En enkät som RF har gjort visar att kommunerna har sparat ungefär
            10 % av stödet till idrotten under
          </note>
          <note n="cc8709a7">
            1993. Om detta håller i sig hotas idrotten. Det är också viktigt
            att se över hur pengarna fördelas. Det gäller ju att det verkligen
            blir en bredd här, att pengarna går till de grupper i samhället
            som verkligen behöver detta stöd. Överklassen och medelklassen
            klarar sig alltid, för de har möjlighet att betala mera för att
            bedriva föreningsverksamhet osv. Men alla har inte den möjligheten.
          </note>
          <note n="43095e7c">
            Nu har vi möjlighet att välja en annan väg som innebär att de
            övergripande målen är ett samhälle för alla där alla delar på
            arbete och tillgångar, där stödåtgärder tidigt sätts in för dem
            som har det besvärligt socialt och där vi arbetar för ett solidariskt
            och mindre materialistiskt inriktat samhälle. Här tror jag att
            idrottsrörelsen spelar en väldigt viktig roll.
          </note>
          <note n="d43ccc33">
            För att komma till rätta med dessa saker måste vi snarast få
            till stånd en konstruktiv dialog, där vi tillsammans diskuterar
            hur resurserna skall fördelas.
          </note>
          <note n="cbe0d51b">
            Frågan är: Vad kan staten, landstingen, idrotten och kommunerna
            göra i en tid av minskade resurser?
          </note>
          <note n="06e15a0b">
            De förändringar som EU-medlemskapet medför för idrott och föreningsliv
            är också ett skäl till att det behövs en utredning.
          </note>
          <note n="f5fe7368">
            Också jag vill fråga Anders Nilsson hur det blir med ridmomsen.
          </note>
          <note n="a4708cad">
            Vi i Vänsterpartiet har själva på grund av en oförklarlig administrativ
            försummelse inte inkommit med en idrottspolitisk motion. Däremot
            har vi en motion om ridmomsen. Jag vill därför här i kammaren
            i stället yrka bifall till reservation nr 2 angående tillsättande
            av en parlamentarisk utredning med uppgift att utreda den långsiktiga
            finansieringen av statens stöd till idrotten och idrottens möjligheter
            till ökad självfinansiering. Vid en votering kommer Vänsterpartiet
            att stödja nämnda reservation.
          </note>
          <note n="e63293ac">
            Herr talman! Regeringen har också för nästkommande budgetår föreslagit
            att hela bidraget till motionsverksamheter för studerande vid
            kårorterna skall dras in. Det gör man med hänvisning till rådande
            budgetläge och kommunernas ökade ansvar på grund av den nya folkbokföringslagen.
            Men enligt mitt tidigare resonemang om kommunernas minskade resurser
            håller det inte att dra in dessa pengar utan att på något sätt
            kompensera detta någon annanstans i budgeten.
          </note>
          <note n="0a191365">
            Men det har man inte gjort.
          </note>
          <note n="0ab6d891">
            Jag vidhåller därför min reservation 4 i utskottet.
          </note>
          <note n="66412a15">
            Men jag yrkar inte bifall till den, eftersom den inte kommer
            att vinna gehör här i kammaren.
          </note>
          <note n="3f7adb4f">
            Anf. 35 EWA LARSSON (mp)
          </note>
          <note n="738a14a3">
            Herr talman! Jag vill börja med att yrka bifall till både reservation
            2 och reservation 4.
          </note>
          <note n="8d16d121">
            Först reservationen om att tillsätta en parlamentarisk utredning
            med uppgift att utreda den långsiktiga finansieringen av statens
            insatser och möjligheter till självfinansiering. Vi tycker att
            alla skattefinansierade utgifter hela tiden behöver följas upp,
            så att den politiska viljan och ambitionen stämmer överens med
            det resultat som vi sedan får. Det gäller naturligtvis också idrottsrörelsen.
          </note>
          <note n="812ec0b1">
            Nu förs en diskussion om att idrottsrörelsen i allt större utsträckning
            skall se över sina möjligheter till självfinansiering. Det tycker
            vi är bra. Men innan vi gör besparingar måste vi självfallet se
            över möjligheterna till självfinansiering. Jag kan t.ex. tänka
            mig att det är svårt att få ökad självfinansiering när det gäller
            barn- och ungdomsrörelsen. Den översyn som vi vill ha skall naturligtvis
            göras tillsammans med idrottsrörelsen.
          </note>
          <note n="963103b6">
            Sedan tror jag också att det finns andra sätt att t.ex. omfördela
            de medel som idrottsrörelsen får redan i dag. Då tänker jag kanske
            främst på överbyggnaden, där det finns väldigt många olika nivåer
            som var och en tar ut sina avgifter. Diskussionen om andra sätt
            att spara har vi inte motionerat om, utan den för vi med idrottsrörelsen.
          </note>
          <note n="fb68bfc1">
            Sedan är det en motion som heter Stöd för motionsverksamhet för
            studerande vid kårorterna. Studentkårerna har tagit emot statsbidrag
            sedan 1967.
          </note>
          <note n="d2d274f9">
            Flera utredningar har visat att studentkårerna gör betydelsefulla
            insatser i sin motionsverksamhet.
          </note>
          <note n="7fd1a9fc">
            Vid stadieövergången från högstadium till gymnasium tappar idrottsrörelsen
            flest utövare. I synnerhet är det tjejerna som då faller ifrån.
            Därför är det extra viktigt att högskolan satsar på motionsverksamheten
            och ges ekonomiska förutsättningar att göra det för att fånga
            upp dessa ungdomar igen. Flera av de studerande kommer sedan att
            bli makthavare på olika ställen i samhället. Deras inställning
            till livskvalitetsfrågor kommer naturligtvis att präglas av hur
            de själva har utövat olika livskvalitativa fritidsintressen.
          </note>
          <note n="0b4cd12a">
            Regeringens förslag att kommunerna skall ta över kostnaden för
            motion till högskolorna via aktivitetsbidraget tycker vi bygger
            på en total okunskap om det ekonomiska läget i kommunerna. Om
            exempelvis de
          </note>
          <note n="1a35dba4">
            15 000 medlemmarna i min hemstads studentmotion vänder sig till
            fritidsnämnden i Stockholms stad och säger att de nu skall ha
            aktivitetsbidrag, så faller ju hela nämndens budget ihop - samma
            fritidsnämnd som inte ens har råd att hålla fritidsgårdarna öppna
            i staden.
          </note>
          <note n="47c80d67">
            Här stöder vi motionen om att drygt 8 miljoner kronor omfördelas
            från Riksidrottsförbundets budget till universiteten.
          </note>
          <note n="88bc2c4a">
            Jag vill också instämma med tidigare talare som har sagt att
            de vill ha ett besked i dag. Det är pinsamt dåligt att ridsporten
            ännu inte har fått besked om ifall regeringen tänker sluta att
            särbehandla sporten eller om de tänker fortsätta att särbehandla
            den. Vi tycker att den skall behandlas på precis samma sätt som
            ishockeyn och fotbollen. Nu vill vi ha ett besked i dag. Vi kräver
            ett besked i dag, eller hur?
          </note>
          <note n="1a6f20f9">
            Marita Ulvskog har stått här och sagt att hon inte kan svara
            på frågan om momsbefrielse för ridsporten.
          </note>
          <note n="1e1f36f0">
            Jag har pratat med Göran Persson, och han säger att han inte
            kan svara på frågan. Jag har pratat med Mona
          </note>
          <note n="6cfbf678">
            Sahlin, som säger att hon inte kan svara på frågan.
          </note>
          <note n="9b1399d1">
            Är det så himla märkvärdigt att säga att ridsport är som vilken
            annan sport som helst, precis som ishockey, precis som fotboll?
            Självfallet skall inte denna sport särbehandlas. I så fall kan
            ju den i Sverige näst största idrottsrörelse andas ut, för nu
            är de förbaskat oroliga. Vi vet att av utövarna är 83 % kvinnor,
            och
          </note>
          <note n="0115a683">
            70 % av dessa kvinnor är under 25 år.
          </note>
          <note n="dd3b6082">
            Momsen på ridsporten påverkas av EU:s regler.
          </note>
          <note n="ee45fa1c">
            Låt oss i stället se till att anpassa EU:s regler till den folkrörelsetradition
            som vi har i Sverige. Jämför reglerna med de som gäller för vilken
            annan idrottsgren som helst.
          </note>
          <note n="8114503e">
            Anf. 36 ANDERS NILSSON (s)
          </note>
          <note n="6087d13f">
            Herr talman! Idrottsdebatten får ofta förloppet att alla deltagare
            sjunger idrottens lov och talar om alla goda sidor med idrotten.
            Så är fallet också i dag. Jag har ingenting att invända mot den
            debatten, utan jag kan gärna instämma i nästan allting som har
            sagts om det goda som idrottsrörelsen för med sig i vårt samhälle.
          </note>
          <note n="7f79c0b5">
            Jag vill bara tillägga en sak som jag tror att inte någon direkt
            har sagt här.
          </note>
          <note n="4b4698bc">
            Vi befinner oss, herr talman, i en tid som dels präglas av stora
            förändringar, dels innebär en svår ekonomisk situation för både
            samhället och många enskilda människor. Dessutom har vi en hög
            arbetslöshet. Då är det med idrotten ungefär som med alla folkrörelser,
            ungdomsverksamhet etc. att det är den demokratiska fostran, den
            sociala sidan och gemenskapen i verksamheten som är det väsentliga
            och som i dessa tider betyder mer än själva tävlingsresultatet
            och tävlandet. Därför bör det vara rimligt att från politiskt
            håll på olika nivåer lägga tonvikten på just dessa sidor inom
            idrotten liksom inom andra folkrörelser när man diskuterar hur
            samarbetet mellan idrotten och samhället skall gå till. Jag tycker
            att det är ganska väsentligt att få detta sagt, för det är ju
            de mjuka delarna i folkrörelsens verksamhet som har betydelse
            i sådana här tider.
          </note>
          <note n="17300f29">
            Betänkandet om idrott andas ett mycket stort samförstånd, även
            om det låter något annorlunda i inläggen här. Vi är ju överens
            om nivån i statens stöd till idrotten. Det finns inga reservationer
            där man vill ha varken mer eller mindre pengar.
          </note>
          <note n="321535ab">
            Vi är också överens om hanteringen av riksidrottsgymnasierna.
            I stödnivån finns också inbyggt hur mycket pengar som skall gå
            till det lokala aktivitetsstödet, vilket är en betydande summa.
          </note>
          <note n="a2f3c6aa">
            Det är några partier som har en avvikande mening när det gäller
            bidraget från Riksidrottsförbundet till studerande på högskoleorterna.
            Jag har lyssnat till debatten och alla de skäl som har anförts
            för att vi skall ha stödet kvar. Det är naturligtvis bra att studenter
            liksom andra människor idrottar, men jag har inte från något håll
            hört ett skäl för att studenter skall ha ett större stöd än människor
            i motsvarande åldersgrupper som inte är studenter. Varför skall
            de särbehandlas? Det skulle ha gått i en ekonomiskt god tid, men
            vi har faktiskt inte möjligheter att göra det nu.
          </note>
          <note n="18c352f4">
            Jag tror inte att kommunerna kommer att ge dessa bidrag i stället.
            Vad vi vill hänvisa till är att studenter, precis som andra kommunmedborgare,
            har möjligheter att använda kommunala anläggningar och utnyttja
            eventuella kommunala stöd. Däremot borde det finnas en anledning
            för universitet och högskolor, som ju ändå har mångdubbelt större
            budgetar än allt vad idrottsrörelser och andra har, att se om
            inte studenthälsovården kräver att de stimulerar motionsverksamheten.
          </note>
          <note n="e65774cf">
            Jag skall också säga någonting om reservationerna. Den första
            handlar om idrottsrörelsens oberoende ställning. Det är en fråga
            som vi faktiskt genomgående betonar i flera av motionssvaren i
            betänkandet. Jag ser inte någon större skillnad mellan budgeten
            som regeringen lade fram för ett år sedan, vilken jag förmodar
            att Stig Bertilsson står bakom, och den budget som regeringen
            har lagt fram i år. Jag har i den förra budgeten räknat till inte
            mindre än sex punkter, där regeringen på något sätt talar om att
            Riksidrottsförbundet bör göra si eller så. Det är nästan samma
            punkter som finns med i årets budget.
          </note>
          <note n="82291ad4">
            Det finns en stor samstämmighet mellan de politiska partierna,
            Riksidrottsförbundet och regeringen om att det är bra att stödja
            handikappidrott. Vi måste gynna elitidrotten på ledarsidan, eftersom
            den har betydelse för bredden. Detta finns inskrivet både i anslagsäskanden
            och på andra ställen.
          </note>
          <note n="6e07a5b2">
            Däremot tycker jag att kopplingen mellan synen på idrottsrörelsens
            oberoende ställning och förslaget i reservation 2 om en utredning
            av finansieringen egentligen är litet underlig. Det stämmer inte
            riktigt.
          </note>
          <note n="3430592b">
            En utredning innebär att man har en ambition att se över och
            eventuellt förändra det som gäller för dagen.
          </note>
          <note n="79dc0d8d">
            Detta bör då rimligen ske i samarbete och samverkan med den rörelse
            som det är fråga om. Det är möjligt att det kan vara förnuftigt
            att så småningom tillsätta en idrottsutredning - det var ganska
            länge sedan sist -
          </note>
          <note n="66a12bf1">
            men det vore ganska verklighetsfrämmande om det inte finns en
            klart uttalad vilja från Riksidrottsförbundet om att man vill
            att det skall göras en sådan utredning.
          </note>
          <note n="19c868b3">
            Jag har nu gått igenom de reservationer som finns.
          </note>
          <note n="efffccb7">
            Sedan finns det också i detta betänkande skrivningar beträffande
            en motion som kds har väckt. Motionen är inriktad på en mängd
            olika områden: etik inom idrotten, sambandet mellan elit- och
            breddidrott, inriktning av bidragsgivning, idrottsarenors tillgänglighet
            för funktionshindrade, behovet av forskning om handikappidrott,
            dopning, LOK-stödet. Det som motionärerna från kds framför stämmer
            med vad regeringen har sagt i sin budgetproposition, med vad vi
            tidigare har sagt i utskottets idrottsbetänkanden och det stämmer
            med Riksidrottsförbundets syn på det hela. Det är alltså fråga
            om att slå in öppna dörrar.
          </note>
          <note n="41463ea5">
            Det är väldigt lätt att instämma i detta, men det finns ju ingen
            anledning att göra något tillkännagivande med anledning av motionen.
            Detta är ett bevis på att det finns en mycket stor samstämmighet
            när det gäller idrottspolitiken i det här landet. Motionärer,
            partier och utskott är överens om dessa saker.
          </note>
          <note n="52e3292f">
            Jag har fått några frågor, och jag skall svara på dem som jag
            kan tänkas hinna med att svara på. Jag är inte säker på att frågeställarna
            kommer att bli nöjda, men jag vill ändå göra några påpekanden.
          </note>
          <note n="e76e82ed">
            När det gäller Stig Bertilssons beskrivning av
          </note>
          <note n="5897bb75">
            Tipstjänst är det en annan fråga, men den berör ju idrotten.
            Jag vill då bara peka på, vilket jag har gjort flera gånger tidigare,
            att överlåtelsen av Tipstjänst skulle ske på villkor som inte
            fick innebära minskade inkomster för staten. Jag tycker att det
            är ett ganska väsentligt påpekande i det här sammanhanget.
          </note>
          <note n="8dc93e89">
            Det som Stig Bertilsson sade innebär att han sällar sig till
            gruppen av kravmaskiner - det var borgerliga politiker som myntade
            det begreppet vid något tillfälle. Enligt Stig Bertilsson är idrotten
            från alla synpunkter helig. Dess intressen skall tillgodoses,
            men när det gäller andra folkrörelser, studieförbund och annat
            är moderaterna kolossalt hårdhänta med rödpennan när de skriver
            motioner och annat. Men på det här området finns det tydligen
            ingen anledning att på något sätt minska anslaget.
          </note>
          <note n="e8230b16">
            Jag vill påstå att vi, om vi beaktar den samhällsekonomiska situationen,
            har lyckats att ge folkrörelserna över huvud taget - och det inbegriper
            även idrotten - ett mycket gott anslag.
          </note>
          <note n="609b126e">
            Så över till frågan om moms på ridsport och annat.
          </note>
          <note n="e6458f3f">
            Det var ju en imponerande samling socialdemokratiska politiker
            som Ewa Larsson räknade upp. Jag är mycket smickrad över att ni
            tydligen tycks tro att jag kan lämna ett besked som inte de kan
            ge. Vi lever i en tid där allting tydligen skall avgöras omedelbart.
          </note>
          <note n="855913c6">
            Detta är en fråga som hänger samman med de regler som finns inom
            EU, och detta är något som regeringskansliet håller på att bereda.
            Varken jag eller de andra socialdemokrater som ni har nämnt har
            kunnat ge ett ögonblickligt besked om att det skall vara på det
            ena eller andra sättet. Men det finns naturligtvis ingen rimlig
            anledning att sträva efter ett införande av moms på ridsport eller
            på annat folkrörelsearbete.
          </note>
          <note n="a1214e3c">
            Vårt arbete bör ju gå ut på att i så stor utsträckning som möjligt
            se till att vi kan anpassa våra regler så, att vi kan bevara dagens
            situation där folkrörelsearbetet i stort sett är befriat från
            moms. Det är naturligtvis inriktningen. Om det sedan i slutändan
            går att hålla till hundra procent kommer vi att bli varse ganska
            snart. Det som jag nu har sagt skall icke tas som ett besked,
            vare sig om att det skall bli moms på idrotten eller om att det
            inte skall bli det.
          </note>
          <note n="0f8fba9d">
            Jag tycker mig ha den förmågan att jag kan tåla mig de veckor,
            de dagar eller möjligen den månad som det tar innan det blir alldeles
            klart. Jag är säker på att alla de här i kammaren som till det
            yttersta kräver att ridsporten skall vara momsbefriad kommer att
            kräva den här momsskyldigheten, om det skulle visa sig vara en
            absolut nödvändighet med hänsyn till
          </note>
          <note n="3c3908fc">
            EU-arbetet. Då tvingas ni kanske konstatera att detta är en nödvändighet
            som vi inte vill ha men som vi ändå blir tvungna att införa.
          </note>
          <note n="e7b1b093">
            Jag hoppas inte - och jag tror inte heller - att det blir på
            det sättet. Min inriktning i min politiska verksamhet är att detta
            skall gå att klara, men jag kan i dag inte ge ett definitivt löfte.
          </note>
          <note n="5bfd4d93">
            Nu har jag överskridit min talartid betydligt, herr talman. Men
            jag har kommit till den slutsatsen att jag yrkar bifall till hemställan
            i utskottets betänkande och
          </note>
          <note n="9d9fd662">
            - efter ett viss funderande - avslag på de fyra reservationer
            som finns fogade till det.
          </note>
          <note n="21b9bf36">
            Anf. 37 STIG BERTILSSON (m)replik
          </note>
          <note n="9e876199">
            Herr talman! Ingen verksamhet är helig när det gäller anslag
            från stat och kommun. Det har vi kunnat bli varse. Om Anders Nilsson
            hade varit mer noggrann med att studera betänkandet borde han
            veta att vi från moderaterna har accepterat den besparing som
            sker i anslaget till idrotten. Jag vet inte vad Anders
          </note>
          <note n="f7728dc7">
            Nilsson hade hoppats på ytterligare.
          </note>
          <note n="585d6e85">
            Som jag sade tidigare i mitt anförande accepterade vi den besparingen
            därför att vi satte in denna i perspektivet att idrotten får ökade
            möjligheter att finansiera sin verksamhet på annat sätt. De förutsättningar
            som den förra regeringen byggde upp är nu den nuvarande regeringen
            på väg att riva ner.
          </note>
          <note n="1904da52">
            Frågan om moms inte bara på ridning utan också på annan idrott
            är ju ingalunda ny, Anders Nilsson.
          </note>
          <note n="3c5c0187">
            Den har diskuterats länge, under hela hösten. Vi har inte kunnat
            få något som helst besked från regeringskansliet och inte ens
            från Anders Nilsson när statsråden inte har velat svara.
          </note>
          <note n="94809e3b">
            Vad det handlar om är ändå en vilja se utövandet av ridsport
            som en del av den svenska folkrörelsetraditionen. Gör man det
            bör det inte vara så svårt att fatta besluten. Jag är övertygad
            om att Anders Nilsson kommer att få sådana besked från vår sida
            att han blir nöjd när frågan skall behandlas i kammaren.
          </note>
          <note n="e32e904d">
            Jag beklagar att Anders Nilsson inte kan ge några svar. Jag noterar
            också att Anders Nilsson inte ger några svar när det gäller vad
            som kommer att ske med de arbetsgrupp som nu jobbar för att försöka
            bygga upp det som har rivits ner av den nya regeringen på spel-
            och lotteriområdet.
          </note>
          <note n="3fa8e548">
            Anf. 38 ANDERS NILSSON (s) replik
          </note>
          <note n="785a9e36">
            Herr talman! Stig Bertilsson sade att den här regeringen har
            rivit ner saker och ting. Då undrar jag vad det är som har rivits
            ner. Automatspelen har faktiskt inte införts ännu, och det finns
            väl ingen möjlighet att riva ner något som inte finns.
          </note>
          <note n="3db88c02">
            Det råder ju inga tvivel om att idrottsrörelsen har förmått att
            öka sina inkomster från spel- och dobbelverksamheten, bl.a. genom
            Bingolotto. Det råder inte heller några tvivel om att pengarna
            från värdeautomatsspelen skall gå till folkrörelserna, och jag
            förmodar att idrotten kommer att få en stor del av dessa pengar.
            Jag har tidigare varnat litet grand för att vi inte skall ha alltför
            stora förhoppningar om att inkomsterna från detta blir så enormt
            höga.
          </note>
          <note n="12270b53">
            Sedan vill jag ställa en fråga till Stig Bertilsson. I
          </note>
          <note n="f9db4809">
            reservationen gjorde man ett stort nummer av alla pekpinnar och
            de detaljregleringar som regeringen vill göra. Vad är det som
            regeringen i sin proposition har detaljreglerat som inte moderaterna
            tog upp i sin motion för ett år sedan?
          </note>
          <note n="704f88da">
            Anf. 39 STIG BERTILSSON (m) replik
          </note>
          <note n="fe43ca04">
            Herr talman! Jag vill påminna Anders Nilsson om att bingolottointäkterna
            uppväger till nöds de neddragningar som har skett ute i kommunerna.
            Det är inte det som vi skall diskutera här.
          </note>
          <note n="e0801984">
            Anders Nilsson undrade vad som hade rivits ner.
          </note>
          <note n="10fc187a">
            Ta t.ex. Tipstjänst. Anders Nilsson försöker få det att framstå
            som att det skulle innebära någon sorts kravmaskineri att hävda
            att Tipstjänst skulle överföras till folkrörelserna. Det är faktiskt
            inte så. I det koncept som presenterades var förutsättningarna
            givna, att den vinstökning som Tipstjänst förväntas få skulle
            tillfalla folkrörelserna. Staten skulle inte förlora någonting.
          </note>
          <note n="0e1f0a65">
            Hur är detta möjligt? Jo, framför allt därför att Tipstjänst
            i folkrörelseägo hade blivit mycket starkare.
          </note>
          <note n="e243eaca">
            Tipstjänst hade, med den enorma resurs som t.ex. hela
          </note>
          <note n="72e5c509">
            Idrottssverige utgör, fått en mycket starkare position på marknaden.
            Det mervärdet var idrotten och föreningslivet tillförsäkrat. Detta
            har socialdemokraterna och Anders Nilsson faktiskt valt att stoppa
            av ideologiska eller av andra skäl.
          </note>
          <note n="e6aac056">
            Regeringen talar i sin proposition om att man anser sig nödgad
            att göra särskilda beräkningar av anslaget, att man inte var nöjd
            med det som Riksidrottsförbundet hade gjort och ville styra delar
            av anslaget, t.ex. lokalt aktivitetsstöd. Det är pekpinnar som
            icke behöver göras från detta hus eller från samhällets sida.
            Vår uppgift bör vara att ha en kontrollverksamhet, det är vår
            roll, men att tillåta idrottsrörelsen själv använda de resurser
            som den tillställts. Den använder,
          </note>
          <note n="a5bd6db3">
            Anders Nilsson, resurserna bättre om den får göra det fritt.
          </note>
          <note n="1e816ecb">
            Anf. 40 ANDERS NILSSON (s) replik
          </note>
          <note n="ecb895a7">
            Herr talman! Det förhåller sig så att Riksidrottsförbundet gjorde,
            precis som det gör i stort sett varje år, en anslagsframställning.
            Men den låg på en betydligt högre nivå än anslagsnivån. Den skilde
            hundratals miljoner. Vi är ju överens om anslagsnivån. Om då regeringen
            ger ett anslag på en nivå som ligger lägre än anslagsäskandet,
            har regeringen följt de prioriteringar som Riksidrottsförbundet
            har gjort. Men skillnaden mellan Riksidrottsförbundets äskande
            och det anslag som vi har möjlighet att ge är så stor att det
            var nödvändigt att göra vissa påpekanden om hur pengarna skall
            användas. Det är påpekanden som på punkt efter punkt finns med
            i moderaternas förslag förra året. Det är alltså ungefär en likvärdig
            behandling nu.
          </note>
          <note n="73cd9152">
            Det här är, Stig Bertilsson, att göra en höna av en fjäder. Det
            är ännu mer, därför att det inte ens var en fjäder i utgångsläget
            som blivit en höna i Stig Bertilssons framställning.
          </note>
          <note n="0c4ce910">
            Anf. 41 CARL-JOHAN WILSON (fp)
          </note>
          <note n="1bc0e331">
            replik
          </note>
          <note n="69fbceac">
            Värderade talman! När det gäller mervärdesskatt på viss idrottsutövning
            tycker jag att man knappast kan begära ett tydligare svar än vad
            Anders Nilsson har givit. Jag uppfattar det så att han är beredd
            att i sitt parti arbeta för att det som vi andra har eftersträvat.
          </note>
          <note n="9e0d3532">
            Anders Nilsson drog i slutet av sitt anförande den slutsatsen
            att vi kan ställas inför ett fullbordat faktum i ärendet beroende
            på EU-regler. Jag hoppas att den uppkäftighet som finns hos folket
            kan visa att vi kan nå framgång i EU.
          </note>
          <note n="5937d327">
            Sedan undrade Anders Nilsson varför just studenterna skulle få
            del av statlig omsorg när det gäller motionsverksamhet. Studerande
            på universitet och högskolor är omhändertagna i fråga om samhällsvård
            ungefär på samma sätt som värnpliktiga under militärutbildning.
            Jag tycker att man bör se till att den som har ansvaret för deras
            vistelse vid universitet och högskolor också känner ansvar för
            själva motionsverksamheten. De flesta arbetsgivare anslår pengar
            för sin personals motion. Jag jämställer universitet och högskolor
            med arbetsgivare i detta sammanhang.
          </note>
          <note n="352624d8">
            Poängen med min motion och den reservation som vi har lämnat
            är att det inte skulle kosta några extra pengar, utan man skulle
            ta från de pengar som Riksidrottsförbundet enligt regeringen ändå
            skall använda för detta ändamål. Jag tycker att det här förslaget
            är så bra att om någon på regeringskansliet hade kommit på det
            tidigare, skulle det säkert ha varit med i propositionen från
            början.
          </note>
          <note n="5f39c74b">
            Anf. 42 ANDERS NILSSON (s) replik
          </note>
          <note n="646bc087">
            Herr talman! Jag vill än en gång säga att jag inte har någonting
            emot att vara med om att till det yttersta försöka se till att
            folkrörelsernas verksamhet överlag inte momsbeläggs. Det gäller
            både ridsportområdet och liknande verksamhet. Jag vill gå så långt
            som att säga att jag personligen tycker att detta kan vara ett
            område där det, med tanke på ändamålet, förtjänar att vara civilt
            olydig mot EU. Vi kan vänta med att göra någonting tills vi ställs
            inför något slags faktum. Det finns alltså alla skäl i världen
            att hjälpas åt att arbeta för en opinion för en sådan lösning.
            Jag tror att vi är ganska överens om det.
          </note>
          <note n="44d71007">
            Carl-Johan Wilson tar upp studentidrotten. Kan det vara så att
            anslaget till Riksidrottsförbundet är alldeles för högt, när reservanterna
            utan vidare tycker att det går att ta åtta och en halv miljon
            från anslaget till idrotten för att destineras till studenterna?
            Ert ställningstagande måste innebära att det finns ett utrymme
            i Riksidrottsförbundets hantering av dessa pengar som medger detta.
            Då skulle jag vilja veta vad det är för någonting.
          </note>
          <note n="c8ba5d3e">
            Anf. 43 CARL-JOHAN WILSON (fp)
          </note>
          <note n="1bc0e331">
            replik
          </note>
          <note n="7f427153">
            Värderade talman! Jag har läst i det betänkande som Anders Nilsson
            står bakom att studerande på kårorterna redan i dag har samma
            rätt till statligt stöd för lokal och ungdomsaktivitet på idrottsområdet
            som andra. Då måste man förutsätta att det går en massa pengar
            till den verksamheten från staten via Riksidrottsförbundet. Om
            vi känner ansvar för studenternas hälsovård när det gäller motion
            kunde vi lika gärna ge dessa pengar direkt. Då vet vi att pengarna
            går dit. Annars är jag inte säker på att man kan få verksamheten
            att fungera på det sätt som den hitintills har gjort.
          </note>
          <note n="9702c488">
            Jag tror att vi är överens om att pengarna finns, sett både ur
            Anders Nilssons och ur min synvinkel.
          </note>
          <note n="f4280cdf">
            Anf. 44 ANDERS NILSSON (s) replik
          </note>
          <note n="543498fe">
            Herr talman! Jag är rädd för att vi ändå inte är det.
          </note>
          <note n="a08a6466">
            Ett genomgående drag i reservationen om studerande på kårorterna
            är att reservanterna, både i skrift och nu i tal, hävdar att studenterna
            som regel har kommit upp i en ålder som gör att de inte får något
            aktivitetsstöd.
          </note>
          <note n="f369eff7">
            Det är en riktig bedömning. Det skapas inte något utrymme för
            det genom att låta pengarna gå en annan väg. Det är tvärtom så
            att studenterna kommer att få mindre pengar. Vi har hänvisat till
            att de får utnyttja anläggningar och bedriva verksamheter på samma
            villkor som andra människor i de åldrarna på de kårorter som det
            är fråga om. Det är alltså ingen förmån penningmässigt att vara
            student jämfört med att vara metallarbetare, kontorist eller någonting
            annat.
          </note>
          <note n="c694f7f4">
            Anf. 45 EWA LARSSON (mp) replik
          </note>
          <note n="0af18ca5">
            Herr talman! Anders Nilsson sade angående momsen på ridsporten
            att man gott kan vänta ett par veckor till. Det är en halv miljon
            svenskar som utövar ridsport. Sedan EU-inträdet har dessa människors
            oro varit konstant. Den har inte blivit mindre, därför att tre
            socialdemokratiska ministrar har vägrat att svara på den enkla
            frågan: Varför vill man inte jämställa ridsporten med vilken idrottsgren
            som helst? Det är så enkelt. Det är absurt att inte ha kunnat
            ge besked ännu.
          </note>
          <note n="abae1541">
            Det är vi politiker som avgör hur svensk folkrörelsetradition
            skall anpassa till EU-direktiven. I EU har man inte denna tradition.
            Vi kan inte följa ett direktiv som utgår från en verklighet som
            inte finns.
          </note>
          <note n="b3251e2c">
            Studerandena har varit omhändertagna av samhället beträffande
            motionsverksamhet sedan 1967. Att nu dra in medlen utan en utvärdering
            eller ett övervägande om det är realistiskt att finansieringen
            sker på ett annat sätt. Jag tycker att det är synnerligen odemokratiskt.
          </note>
          <note n="b4875a1f">
            Till sist en kommentar till motionen om en översyn från Centerpartiet.
            Om nu också idrottsrörelsen skall spara - och det är viktigt att
            också den skall kunna göra det - kan man inte spara innan man
            sett vad det finns för möjligheter till självfinansiering. Vi
            vet t.ex. i dag att det är dåligt med forskning inom barnidrotten.
            Vi borde undersöka barnidrotten ur ett folkhälsoperspektiv kontra
            ett elitperspektiv. Vill man ha förändringar måste man först undersöka
            hur förändringarna kommer att slå.
          </note>
          <note n="6dbf1a99">
            Anf. 46 ANDERS NILSSON (s) replik
          </note>
          <note n="8dea6aa0">
            Herr talman! Jag vill göra ett påpekande som möjligen kan lugna
            dem som är engagerade i ridsporten. Den oro som de känner kan
            jag förstå. Det är kolossalt många människor i vårt samhälle i
            dag som är oroliga för väldigt många saker. Det är oundvikligt
            att det drabbar även idrottsrörelsens människor. Det är faktiskt
            så att vi inte har någon moms på ridsporten i dag. Det vore värre
            om vi hade moms och man väntade på ett besked om att den skulle
            tas bort. Men vi har den situation i dag som Ewa Larsson och andra
            vill ha. Det som är oroande är att det möjligen kan fattas ett
            beslut om momsbeläggning. Vi är, såvitt jag förstår, överens i
            de olika partierna om att vi som arbetar med idrottsfrågorna skall
            göra vad vi kan för att förhindra detta.
          </note>
          <note n="b35e9bc9">
            Det är onödigt att uppamma en folkstorm som möjligen grundar
            sig på felaktiga premisser. Vi behöver inte utgå från att det
            blir moms på denna verksamhet.
          </note>
          <note n="09c1a19b">
            Anf. 47 EWA LARSSON (mp) replik
          </note>
          <note n="559faf6a">
            Herr talman! Min erfarenhet av politiskt arbete sedan 20 år tillbaka
            är att en opinion kan få mycket att förändras. Det är väl himla
            bra att ridsporten har tagit initiativ till att uppvakta alla
            politiker över hela landet för att göra dem uppmärksamma på den
            här absurda frågan. De skall väl inte sitta och vänta tills beslutet
            är fattat, när ingen inom regeringen i dag kan ge besked om vad
            det kommer att bli för beslut.
          </note>
          <note n="3708f955">
            Anf. 48 ANDERS NILSSON (s) replik
          </note>
          <note n="21e4ba8b">
            Herr talman! Jag tycker också att det är bra att människor reagerar,
            tar ställning och ger uttryck för sin åsikt. Däremot tror jag
            inte att det är nyttigt att i vårt samhälle uppamma oro, ångest
            och den typen av känslor, för det är inte säkert att det är befruktande
            och att det är särskilt bra. Att däremot ta ställning, reagera
            på saker och ting, vara med och påverka är sådant som vi vill
            att idrottsrörelsen och andra i sitt demokratiska arbete skall
            inspirera människor till.
          </note>
          <note n="9c84187d">
            Det jag har vänt mig emot är att jag tror att den här mycket
            upphaussade stämningen medverkar till oro och ångest som kanske
            inte är bra.
          </note>
          <note n="267ea8a4">
            Anf. 49 MARIANNE ANDERSSON (c)
          </note>
          <note n="1bc0e331">
            replik
          </note>
          <note n="6eef8094">
            Herr talman! När det gäller frågan om momsen säger Anders Nilsson
            att människor inte skall vara oroliga. Det tycker inte jag heller
            att de skall vara.
          </note>
          <note n="b4af98c3">
            Egentligen uppmanar Anders Nilsson regeringen att vara litet
            civilt olydig när det gäller EU-reglerna om moms på ridsporten,
            som vi kanske skulle kunna få. Jag hoppas att Anders Nilsson skickar
            det vidare till regeringen. Jag tyckte att det var mycket bra
            att han sade det, för jag har uppfattat att den här frågan återigen
            är en sådan fråga där vi i Sverige visar en oerhört stor undfallenhet
            mot EU:s regelverk. Ibland har jag en känsla av att vi övertolkar
            vissa av de regler som finns, så att vi får det så besvärligt
            som möjligt här i Sverige.
          </note>
          <note n="39ccb0d0">
            Som jag ser det är det en definitionsfråga. Man definierar tydligen
            ridsporten som en näringsverksamhet. Vi måste kunna definiera
            den folkrörelse som ridsporten är som något annat än näringsverksamhet
            och på det viset komma ifrån den här frågan. Det hoppas jag att
            vi skall kunna göra.
          </note>
          <note n="cd113d2e">
            När det gäller vårt förslag om en utredning av idrottens finansiering
            säger Anders Nilsson att idrotten inte har begärt någon sådan
            utredning. Nej, det har man förstås inte gjort. Idrottsrörelsen
            vill självfallet ha så stort statligt stöd som möjligt. Men det
            är faktiskt vi här i Sveriges riksdag som beviljar anslagen till
            idrottsrörelsen. Vi har som politiker naturligtvis att se till
            helheten och försöka finna lösningar på hur vi skall kunna klara
            den finansiering av idrottsrörelsen som vi allihop tycker är så
            viktig. Därför är den här utredningen viktig.
          </note>
          <note n="87f332a4">
            Anf. 50 ANDERS NILSSON (s) replik
          </note>
          <note n="5b0a7998">
            Herr talman! Jag skall i den här repliken utelämna frågan om
            momsen. Den har vi pratat om väldigt många gånger och den är faktiskt
            ett skatteutskottsärende, fastän den har bäring på idrotten. Jag
            skall säga några ord om förslaget om utredning.
          </note>
          <note n="38e9ef5a">
            Vi har sysslat med och vi väntar på genomlysningar av spel och
            dobbel, alltså lotterisidan. Det kommer förslag så småningom.
            Man har inom idrotten gjort mycket långtgående utredningar och
            programarbeten när det gäller finansiering och annat. På en del
            andra områden där idrotten är berörd, t.ex.
          </note>
          <note n="a3fd8c66">
            studieverksamheten inom studieförbunden och på andra områden,
            finns det fastlagda regler som inte är särskilt gamla och som
            riksdagens partier i stort sett är överens om skall gälla. Det
            är alltså ett område som är synnerligen väl genomlyst ur olika
            aspekter. När man inom idrotten icke själv anser att vi bör ha
            en utredning för närvarande, tycker jag inte att det finns skäl
            att bifalla den här reservationen.
          </note>
          <note n="454498ac">
            Anf. 51 MARIANNE ANDERSSON (c)
          </note>
          <note n="1bc0e331">
            replik
          </note>
          <note n="2b517c52">
            Herr talman! Anders Nilsson säger själv att man inte ännu har
            lyckats få fram den utredning om spelverksamheten, en del annan
            verksamhet och studieverksamheten som skulle komma här i dagarna.
            Jag tror att den skulle ha varit framlagd redan nu. Det som rör
            studieverksamheten har inte pågått särskilt länge, säger Anders
            Nilsson.
          </note>
          <note n="8055a092">
            Men allt detta pekar åt precis motsatt håll mot vad
          </note>
          <note n="f621e270">
            Anders Nilsson tolkar det. Det är i stället angeläget att man
            väger samman alla de här olika delarna och försöker få fram en
            helhet, så att man ser hur man skall få hela den här verksamheten
            att fungera i framtiden.
          </note>
          <note n="4bc334bd">
            Jag kan absolut inte se något skäl till att man inte skulle göra
            en sådan här utredning. I stället ser jag behoven som mycket angelägna.
          </note>
          <note n="9c715127">
            Anf. 52 ANDERS NILSSON (s) replik
          </note>
          <note n="fe8bbc6a">
            Herr talman! Jag tycker att det skulle vara mycket bra om Marianne
            Andersson vände sig till sin bänkkamrat Stig Bertilsson och tog
            upp frågan om utredningen med honom. Han var idrottsminister i
            den regering ni båda understödde. Varför i Herrans namn gjorde
            ni inte denna angelägna utredning då?
          </note>
          <note n="36e4ee11">
            Anf. 53 CHARLOTTA L BJÄLKEBRING (v)
          </note>
          <note n="1bc0e331">
            replik
          </note>
          <note n="33ba9db7">
            Herr talman! Egentligen känns den här frågan slutdebatterad.
            Men jag skall ändå säga några ord.
          </note>
          <note n="11609e0a">
            Om kårorterna inte har möjlighet att få kommunalt aktivitetsstöd
            anser jag att det är desto större anledning att de får behålla
            det statliga bidraget även framgent. Vi skall inte ge bidrag till
            alla grupper. Det handlar om att en grupp, som har haft det här
            stödet tidigare, skall få ha det kvar.
          </note>
          <note n="6ba9b7bd">
            Jag tror heller inte att idrottsrörelsen är emot en sådan här
            idrottspolitisk utredning. Jag tror att de kommer att välkomna
            den. Riksidrottsförbundet har nyligen utkommit med en utredning
            som heter just
          </note>
          <note n="375033fb">
            Idrottspolitisk offensiv. Här uttalar man vikten av att en diskussion
            kommer till stånd på just de här områdena, hur man skall kunna
            finansiera idrottens verksamhet i framtiden. Det skulle i så fall
            en idrottspolitisk utredning kunna lösa.
          </note>
          <note n="a478f5d9">
            Vad gäller ridmomsen vill jag säga att socialdemokraterna inte
            verkar för att det skall bli någon moms. Frågan är: Verkar de
            för att det inte skall bli någon moms?
          </note>
          <note n="30ff0fe2">
            Anf. 54 ULLA-BRITT HAGSTRÖM (kds)
          </note>
          <note n="06e51e41">
            Herr talman! Först får jag tacka Anders Nilsson för redogörelsen
            för kds motion och hans positiva syn på vår motion. Tyvärr är
            den inte helt tillgodosedd, måste jag säga.
          </note>
          <note n="debb0b0a">
            "En sund själ i en sund kropp" är för mig uttrycket för idrottens
            betydelse. I idrotten ligger också, enligt min erfarenhetsvärld
            som lärare, mycket av föräldraengagemang och gemenskap ungdomar
            emellan. Det är också bevisat att idrott och träning på lagom
            nivå i unga år är en garant för välmående senare i livet.
          </note>
          <note n="54ab77ec">
            Mot bakgrund av idrottsrörelsens betydelse ser vi kristdemokrater
            det som viktigt att engagera oss i de framtida villkoren för idrottsrörelsen.
            Det ideella engagemanget är motorn i idrottsrörelsen. Därför skall
            vi politiker inte styra detta. Det är därför vi kristdemokrater
            är delaktiga i reservation nr 1.
          </note>
          <note n="bb900157">
            Idrottsrörelsen har i dag 25 miljoner medlemmar inom 40 000 olika
            lokalföreningar. I snitt skulle det faktiskt bli tre medlemskap
            per invånare. Vi har redan hört att hundratusentals ideella ledare
            varje år lägger mer än 140 miljoner timmar på att ta hand om mer
            än hälften av alla barn och ungdomar i över 18 000 aktiviteter
            varje dag året om.
          </note>
          <note n="289821d2">
            Tala om folkhälsoarbete av gedigna mått! Tala om social gemenskap!
            Tala om fostran för ungdomen!
          </note>
          <note n="c527ee97">
            Tala om kreativitet i motsats till passivitet och destruktivitet!
          </note>
          <note n="23dfb705">
            Därför vill vi kristdemokrater också avge reservation nr 3. Under
            perioder av långvarig arbetslöshet kan framför allt ungdomar lätt
            förlora tron på sig själva och samhället. För att tillvarata och
            dokumentera idrottens stora fostrande och förebyggande möjligheter
            vill kristdemokraterna att en vetenskaplig försöksverksamhet skall
            inledas på någon ort som drabbats särskilt av arbetslöshet och
            ekonomiska bekymmer.
          </note>
          <note n="40c4d3fa">
            Idrottsrörelsen kan självfallet inte ersätta nödvändiga ansträngningar
            för att ge alla som förlorat sina arbeten nya och meningsfulla
            arbeten. Men det skulle vara mycket intressant att på en sådan
            ort tillförsäkra idrottsrörelsen rikliga resurser för att göra
            en massiv insats för ungdomen. De sociala effekterna skulle kunna
            lindras under den period den unge är arbetslös.
          </note>
          <note n="2b12e884">
            Ett sådant försök skulle på ett vetenskapligt sätt utvärderas
            och följas upp för att slutsatser skulle kunna dras som kan tillämpas
            på andra orter och i andra sammanhang.
          </note>
          <note n="1b0ca011">
            Herr talman! Vi kristdemokrater lyfter fram också idrottsrörelsens
            stora ansträngningar för att motverka användningen av dopningsmedel
            och andra droger.
          </note>
          <note n="8d779593">
            Kampen måste fortsätta med ett aktivt stöd från samhället. Här
            ser vi fram mot vad den parlamentariska utredningen kommer fram
            till före detta års slut. Vi hejar på Folkhälsoinstitutets arbete
            genom samrådsgruppen. Riksidrottsrörelsen bedömer överträdelser
            mycket strängt. Men vi slår oss inte till ro. Vi kristdemokrater
            kommer noga att följa upp den här frågan.
          </note>
          <note n="e376c37f">
            Ett annat viktigt område för oss är handikappidrotten. Idrotten
            har stor betydelse vid rehabiliteringen av personer med olika
            funktionshinder. Idrottsarenorna måste vara tillgängliga för dessa.
            De måste handikappanpassas för att ge de funktionshindrade möjlighet
            att utöva idrott och inte bara sitta som åskådare. Genom forskning
            kan Sverige bidra till utveckling på detta område för att också
            förbättra internationellt. En utredning om hjälpmedel för motion,
            sport och hobby bereds nu på Socialdepartementet, vilket vi tycker
            är positivt. Här berörs också ekonomiskt stöd för fritidshjälpmedel.
            Det är mycket viktigt att integration av handikappidrott i friskidrotten
            stimuleras. Då kan de här hjälpmedlen ha mycket stor betydelse
            för att de funktionshindrade skall kunna delta i verksamheten.
          </note>
          <note n="54b6e06e">
            Herr talman! Det finns mycket mer att beröra: idrottens etik,
            idrotten i skolan, breddidrott kontra elitidrott, kvinnoidrott,
            internationellt idrottssamarbete, moms på föreningsaktiviteter.
            Men jag stannar här, och jag avstår från att yrka bifall till
            vissa reservationer. Men jag önskar att vi mycket klart och tydligt
            säger ifrån i fråga om moms för ridsporten. Det får inte vara
            så att EU tar överhanden här. Varför skall tjejidrott särbehandlas?
            Vi måste gå motsatta vägen och påverka EU i stället.
          </note>
          <note n="44e5c394">
            Herr talman! Jag vill yrka bifall till reservationerna 1 och
            3. I övrigt ansluter jag mig till hemställan i utskottets betänkande.
          </note>
          <note n="229b6010">
            Anf. 55 ANDERS NILSSON (s) replik
          </note>
          <note n="339f4845">
            Herr talman! Jag vill bara fästa uppmärksamheten på något som
            jag tycker är en motsättning. Ulla-Britt
          </note>
          <note n="d1b36266">
            Hagström ställer sig bakom reservation 1. Där står bl.a. att
            idrotten skall ha friheten att själv bestämma verksamhetens innehåll,
            inriktning och mål. Det tror jag att vi alla är överens om.
          </note>
          <note n="d8be4d74">
            I reservation 3 begär hon att riksdagen skall bestämma att idrotten
            skall bedriva en försöksverksamhet av det slag som föreslås, nämligen
            försöksverksamhet på en ort. Om det är någonting som är pekpinnar
            åt idrotten och som är ett beslut som vi skulle fatta i idrottens
            ställe om något är det väl detta.
          </note>
          <note n="f80a91aa">
            De här två reservationerna stämmer inte överens.
          </note>
          <note n="94357eec">
            Jag förstår att kds är ensamt om reservation 3. Det är möjligt
            att en sådan undersökning och verksamhet kunde vara intressant
            och ge resultat. Men det är definitivt inte riksdagen som skall
            besluta om det, utan det är idrotten själv i så fall om den vill
            göra det.
          </note>
          <note n="a4075c78">
            Jag vill fråga Ulla-Britt Hagström: Är det verkligen kds mening
            att riksdagen skall besluta att idrotten skall göra en sådan undersökning?
          </note>
          <note n="6d726c33">
            Anf. 56 ULLA-BRITT HAGSTRÖM (kds) replik
          </note>
          <note n="8e02f306">
            Herr talman! Jag tror att riksidrottsrörelsen verkligen skulle
            välkomna ett sådant försök. Det kommer att belysa idrottens stora
            betydelse. Det kommer att visa på vad ungdomarna får ut av idrotten
            i form av träning, social gemenskap, förebyggande folkhälsoarbete
            och annat.
          </note>
          <note n="39ffbc51">
            Jag tror att man skulle välkomna att riksdagen säger: Det här
            skulle vi vilja se. Det här är en morot.
          </note>
          <note n="86eea844">
            Det här skulle vi vilja stödja. Det här ställer vi oss bakom.
            Det finns ingen motsättning i detta.
          </note>
          <note n="e93ca312">
            Överläggningen var härmed avslutad.
          </note>
          <note n="a969ca65">
            (Beslut fattades efter 14 §.)
          </note>
          <note n="4102da58">
            11 § Betygssystemet i grundskolan
          </note>
          <note n="f52fd8c5">
            Föredrogs
          </note>
          <note n="f2483e89">
            Utbildningsutskottets betänkande 1994/95:UbU8
          </note>
          <note n="46ea4088">
            Betygssystemet i grundskolan
          </note>
          <note n="2171c6bd">
            Anf. 57 BEATRICE ASK (m)
          </note>
          <note n="1b57d9db">
            Herr talman! När vi nu skall behandla en rad motionsyrkanden
            om betygen i grundskolan handlar det i många fall om frågor som
            kammaren nyligen debatterat.
          </note>
          <note n="6d3aef13">
            Det är väl känt att vi moderater är kritiska till att riksdagen
            i höstas rev upp det betygssystem som riksdagen fattade beslut
            om i samband med läroplansbesluten. Vi anser att de betyg som
            nu kommer att införas är dåliga. De kommer för sent, antalet steg
            är för få, och skolornas möjligheter att utveckla kontakterna
            med hemmen har beskurits.
          </note>
          <note n="a5c753f0">
            Det är vår bestämda övertygelse att det är barn med svårigheter
            i skolarbetet eller med dålig uppbackning hemifrån som får lida
            mest av otillräcklig och otydlig uppföljning av varje elevs studieresultat
            och utveckling i skolarbetet. Vi anser också att betygen är viktiga
            för elevernas motivation.
          </note>
          <note n="62c9ab7b">
            När det är sagt vill jag understryka att det runtom i
          </note>
          <note n="1d4951ab">
            Sverige ute i skolorna bedrivits och bedrivs ett intensivt arbete
            för att kunna genomföra riksdagens och regeringens beslut om nya
            läroplaner, kursplaner och betyg. Socialdemokraternas återställare
            i höstas innebar att många goda idéer och planer för det nya när
            det gäller skriftliga omdömen och betygen fick överges. Det ökade
            inte respekten och tilliten ute i skolorna till det kloka i politiska
            beslut.
          </note>
          <note n="882f1065">
            Det är mot den bakgrunden och med respekt för det arbete som
            utförs i våra skolor som vi moderater inte yrkar på att också
            höstens beslut om betygen skall rivas upp. Däremot har vi inte
            ändrat uppfattning om att beslutet är dåligt.
          </note>
          <note n="880fc312">
            I några andra frågor som rör betygen och utvärdering av arbetet
            i skolorna har vi emellertid några viktiga reservationer som här
            kommer upp till behandling.
          </note>
          <note n="d8f91ecc">
            Den första handlar om att skolorna skall känna sig oförhindrade
            att i samband med kvartssamtalen avge skriftlig information. Jag
            har egna erfarenheter av kvartssamtal kan vara av de mest skilda
            kvaliteter. Att det är en fördel, inte minst på högstadiet där
            eleverna ofta har många olika lärare, att klassföreståndaren vid
            kvartssamtalen också har tydlig information från fler än sig själv
            är självklart. Varför Socialdemokraterna känner en sådan vånda
            inför tanken att föräldrar faktiskt skall få veta hur de egna
            barnen klarar sig i skolarbetet är och förblir för mig en gåta.
          </note>
          <note n="ce977370">
            Den andra moderata reservationen handlar om att nationella prov
            i årskurs 5 i svenska, engelska och matematik skall vara obligatoriska.
            Med den decentralisering av skolväsendet som skett, med den ökade
            frihet skolorna fått vad gäller arbetets uppläggning osv., och
            med allt fler fristående skolor är det logiskt, rimligt och viktigt
            att alla skolor genomför nationella prov som kan ge besked om
            elevernas kunskaper och därmed undervisningens kvalitet.
          </note>
          <note n="510a8520">
            Ytterst handlar detta om att riksdagen måste mena allvar med
            att vi skall ha en likvärdig skola i hela
          </note>
          <note n="40b376c5">
            Sverige. Om vi skall ställa höga krav på god undervisning i alla
            skolor måste vi ta reda på hur det faktiskt förhåller sig. För
            oss moderater är kvalitetskravet på alla skolor en viktig grundprincip
            för utbildningspolitiken. Jag yrkar därför bifall till det moderata
            förslaget avseende mom. 4.
          </note>
          <note n="dd513164">
            Den tredje moderata reservationen berör elever som inte når kursplanernas
            uppnåendemål i årskurs 5.
          </note>
          <note n="4d606c61">
            Den nya läroplanen innebär att dessa elever har rätt till extra
            stöd. För att tydliggöra detta anser vi att riksdagen bör besluta
            att det för de elever som inte når målen i samarbete mellan hem
            och skola skall upprättas ett särskilt uppföljningsprogram. Med
            det förslaget har vi önskat försäkra oss om att skolan tillsammans
            med föräldrarna verkligen tar tag i de svårigheter elever kan
            ha.
          </note>
          <note n="b9ec3b78">
            Den fjärde och sista moderata reservationen handlar om de elever
            som inte kan ges betyg i årskurs
          </note>
          <note n="d02ebd7a">
            9. Där har socialdemokraterna fått igenom att skolan inte skall
            använda uttrycket icke godkänd utan i stället ge ett kryss. Jag
            hoppas att de blir glada över den förändringen. Elever som vill
            veta orsaken till att de inte får något betyg utan ett kryss kan
            begära att få ett omdöme. Först då skall ett sådant avges.
          </note>
          <note n="060936df">
            Jag tycker ärligt talat att detta är missriktad feghet i kubik.
            Självklart skall varje skola tydligt redovisa varför man bedömer
            att en elev inte kan få ett betyg i något ämne. Det handlar om
            elevernas rättssäkerhet, och det tvingar också skolorna att mycket
            noga överväga sina bedömningar. Det måste man begära när en lärare
            eller skola de facto underkänner en elevs resultat. Om man inte
            kan ge ett betyg har man underkänt resultatet, och det kan då
            krävas att skolan redovisar de synpunkter som ligger till grund
            för detta.
          </note>
          <note n="5c31191f">
            Skolan skall inte heller kunna gömma undan sina skäl för eleven
            och föräldrarna. Det kan vara jobbigt.
          </note>
          <note n="3c9dad7d">
            Men det ligger enligt Moderaternas mening i det pedagogiska ansvar
            som den obligatoriska skolan måste ha att i det närmaste vara
            övertydlig när det gäller att klargöra undervisningens mål, bedömningar
            av resultat och synpunkter på hur studiearbetet kan utvecklas
            framöver.
          </note>
          <note n="559be819">
            Det skall inte vara enkelt för någon enda
          </note>
          <note n="0107b7ef">
            "strulputte" i årskurs 9 att smita ifrån verkligheten, strunta
            i att begära ett omdöme, och därmed inte få besked om vad skolan
            tycker om den enskildes resultat. Som vuxna måste vi se allvarligt
            på tillkortakommanden och svårigheter och visa vägen ur dem. Att
            aktivt ge omdömen om betyg inte ges när grundskolan avslutas är
            enligt min mening en konsekvens av den uppfattningen.
          </note>
          <note n="8323696d">
            De borgerliga partierna ligger nära varandra i frågan om omdömen
            vid ett kryss, dvs. att skolorna skall vara skyldiga att utarbeta
            ett sådant. Däremot går vi moderater längre när det gäller att
            aktivt tillkännage vad man har kommit fram till.
          </note>
          <note n="3533d91e">
            Eftersom vi i kammaren har kommit överens om att inte yrka bifall
            till alla reservationer utan nöja oss med en, vilken jag redan
            har yrkat bifall till, kommer jag inte att yrka bifall till den
            moderata reservationen i den här frågan. Men om man från andra
            borgerliga partier kommer att yrka bifall till att skolorna åtminstone
            skulle vara skyldiga att utarbeta ett omdöme kommer vi moderater
            naturligtvis att rösta för det.
          </note>
          <note n="65582ea8">
            Anf. 58 ANDREAS CARLGREN (c)
          </note>
          <note n="12081a3d">
            Herr talman! Betygen är viktiga för eleven för att få besked
            om vad man har uppnått i skolan. Det gäller särskilt nu när vi
            fått ett kunskapsrelaterat betygssystem. Betygen är också viktiga
            för att ställa krav på skolan. Skolan måste få besked om den har
            gett tillräckligt stöd till eleven eller inte.
          </note>
          <note n="8f06ad15">
            För Centerns del är det fyra saker vi framför allt vill när det
            gäller betygen.
          </note>
          <note n="2f7edd63">
            Vi vill för det första att den grundläggande kontaktformen mellan
            hem och skola skall vara muntlig information i form av utvecklingssamtal
            mellan lärare, elev och föräldrar. Vi vill också att det som ett
            komplement skall finnas en skriftlig information fr.o.m. årskurs
            5 som ger information om elevens kunskaper och utveckling utifrån
            läroplanens kravnivå. Den informationen tycker vi skall vara obligatorisk.
          </note>
          <note n="22f32554">
            För det andra vill vi att de regelrätta betygen skall ges fr.o.m.
            grundskolans senare del när eleven har nått en sådan mognadsnivå
            att den kan ske skillnaden mellan att det är ett betyg på prestationen
            och inte ett betyg på personen. Därför vill vi att betygen skall
            ges fr.o.m. höstterminen i årskurs 7.
          </note>
          <note n="58e81129">
            För det tredje har skolan ansvaret att följa upp att varje elev
            klarar läroplanens nivå för att bli godkänd.
          </note>
          <note n="2f557a02">
            De elever som inte klarar det måste få extra insatser och stöd.
            Centern vill att det skall vara en femgradig skala i slutbetyget.
            Vi tycker att det är principiellt fel att man skall kunna lämna
            skolan utan att vara godkänd. I vårt system finns det alltså i
            slutbetyget inte något betyg för icke godkänd.
          </note>
          <note n="248a36a9">
            För det fjärde är det viktigt för de elever som lämnar skolan
            utan att ha nått upp till kravnivån för årskurs 9, dvs. de som
            slutar grundskolan utan att har erhållit betyg, att de skall kunna
            få ett skriftligt omdöme.
          </note>
          <note n="7fcc8470">
            Där menar vi att den skola eleven lämnar skall ha skyldighet
            att utarbeta ett skriftligt omdöme. Om eleven inte önskar få ett
            sådant omdöme skall det inte lämnas ut till eleven. Det skall
            alltså inte heller anges på betygsdokumentet, men det skall finnas
            tillgängligt på skolan. Vi menar att detta är viktigast för de
            svaga eleverna. Det är de som riskerar att komma i kläm om skolan
            inte har den här skyldigheten.
          </note>
          <note n="a38ddb52">
            Nu hade vi en diskussion om betygen i höstas här i riksdagen.
            Det var också då vi fattade beslut. Jag beklagar det beslut som
            riksdagen fattade i höstas, men vi i Centern tycker inte att det
            är rimligt att skapa ryckighet och försöka ändra besluten hela
            tiden. Därför har vi ställt oss bakom en reservation i utskottet
            som gäller skyldigheten för skolan att utarbeta ett skriftligt
            omdöme om eleven inte har fått betyg när den lämnar årskurs 9.
            På den punkten tog riksdagen ingen klar ställning i höstas. Vi
            tycker att det är rimligt att riksdagen tar ställning på den punkten
            i dag.
          </note>
          <note n="6e2a483d">
            I övrigt har jag ställt mig bakom ett särskilt yttrande som markerar
            var Centern står och att vi har samma uppfattning som vi hade
            i höstas, men vi vill inte medverka till att försöka ändra beslutet.
          </note>
          <note n="e5c2086a">
            Anf. 59 CONNY SANDHOLM (fp)
          </note>
          <note n="9c088b52">
            Herr talman! Vad vore den politiska debatten utan skolan, lärarna
            och betygen. Jag tror inte att något politiskt ämne kan väcka
            så många känslor, åsikter och även motioner. Det gäller skolan
            i allmänhet och betygen i synnerhet. Men det beror kanske på att
            vi alla har en viss erfarenhet. Alla har väl förhoppningsvis fått
            ett betyg, även de som sitter här i kammaren.
          </note>
          <note n="e2ff8ec5">
            Som nyvald ledamot här blir man ibland något konfunderad över
            tingens ordning. Det är bara två månader sedan som vi stod här
            i kammaren och pläderade för att behålla det tidigare betygssystemet.
          </note>
          <note n="5dcc90c0">
            Redan då visste vi tyvärr att det skulle bli en politisk majoritet
            för att riva upp det tidigare betygsbeslutet.
          </note>
          <note n="e8e83361">
            Nu återkommer frågan med anledning av den allmänna motionstiden.
            Det tidigare beslutet i december var enligt min och Folkpartiets
            mening ett olyckligt beslut, och det har inte blivit bättre sedan
            dess. I sakfrågan anser jag att det vore bättre med ett system
            med fler betygssteg som även innehåller nivån ännu icke godkänt.
          </note>
          <note n="8bd80e96">
            Att som majoriteten då föreslog och sedan beslutade ta bort underkänd
            helt innebär ju inte att alla klarar sig. Den som inte har fått
            ett betyg inser ju att det är kristallklart att man är underkänd.
            Då är det kanske lika bra att tala om att det finns en chans till
            och att man är inte ännu godkänd.
          </note>
          <note n="b2cbc809">
            Herr talman! Det var alltså inte bara sakfrågan om utformningen
            av ett nytt betygssystem som var olycklig och föranledde protester
            och motioner. Det var också de tvära kasten och bristen på långsiktighet
            - att riva upp och återställa ett tidigare beslut innan det ens
            har börjat verka. Vi tror och är övertygade om att skolan behöver
            arbetsro inför alla förändringar och inför sjösättningen av den
            nya läroplanen. Att mot den bakgrunden nu på nytt ställa frågan
            på sin spets om ett återställande av en återställare som man inte
            tyckte om vore i och för sig trevligt, men det är knappast en
            riktig politik. Det är ju att göra samma sak som vi anklagar socialdemokraterna
            för.
          </note>
          <note n="f4fe3b78">
            Herr talman! Därför inskränker vi oss till betänkandets särskilda
            yttrande just i betygsfrågan. Men när det gäller slutbetyget,
            som Andreas Carlgren också berörde här, anser vi att skolan skall
            vara skyldig att utfärda ett skriftligt omdöme för de elever som
            inte når upp till kravnivån i årskurs 9. Om eleven inte vill ha
            detta omdöme skall det i alla fall finnas kvar tillgängligt på
            skolan.
          </note>
          <note n="bd126afe">
            Den här frågan har inte heller rönt utskottsmajoritetens gillande,
            vilket kan vara beklagligt. Därför finns också en gemensam reservation
            från Folkpartiet,
          </note>
          <note n="27f14f9b">
            Centern och kds.
          </note>
          <note n="da921ac7">
            Jag sade inledningsvis att jag var konfunderad över en del saker
            i kammaren. Men en sak har jag mycket snabbt kommit till insikt
            om. Det är att man inte ändrar åsikter så fort, i synnerhet inte
            efter så kort tid som två månader. Mot den insikten är det inte
            heller någon idé att yrka bifall till reservationer och ställa
            till med en votering, i synnerhet sedan talmännen och gruppledarna
            kommit överens om att reducera voteringstiderna. Därför hänvisar
            jag såväl till det särskilda yttrandet som till den gemensamma
            reservationen.
          </note>
          <note n="4211875a">
            Anf. 60 BJÖRN SAMUELSON (v)
          </note>
          <note n="1d86451c">
            Herr talman! Vänsterpartiet ställer sig naturligtvis bakom de
            reservationer och yrkanden som vi har till det här betänkandet,
            men jag nöjer mig med att yrka bifall till reservation 1. Den
            handlar om en fråga som
          </note>
          <note n="71118001">
            Vänsterpartiet har drivit sedan många år tillbaka, nämligen visionen
            och idén om en betygsfri skola.
          </note>
          <note n="8b33c42c">
            Vi föreslår i vår motion att riksdagen borde föranstalta om en
            utredning om hur en betygsfri skola skulle fungera för eleverna,
            föräldrarna, lärarna och annan personal i skolan, vilka nya utvärderingsinstrument
            som skulle tvingas fram av en betygsfri skola, vilka nya arbetsformer
            som en betygsfri skola skulle medge och kräva, vilka nya samarbetsformer
            mellan lärare och elever som en betygsfri skola skulle leda till
            och vilket föräldraengagemang som en betygsfri skulle ställa krav
            på till skillnad från skolan med betyg.
          </note>
          <note n="4c08dd5a">
            Vi tycker att det vore på sin plats efter att man har gjort en
            lång rad utredningar om just betyg i skolan att också våga sig
            på en utredning om en betygsfri skola.
          </note>
          <note n="483b6b10">
            Det vore kanske en något visionär utredning, men ändå.
          </note>
          <note n="0055b54c">
            Under de år som jag har deltagit i debatten om betygen har betygsanhängarna
            hävdat att betygen tjänar som instrument för utvärdering, information,
            sortering och att de är ett intyg på kunskapsnivån. Jag ställer
            mig starkt tveksam till betygens funktion i alla de här avseendena.
          </note>
          <note n="3002eb14">
            De kan vara en utvärdering för stunden, men de är bristfälliga
            så till vida att de inte visar på alternativa vägar i den fortsatta
            kunskapsprocessen. Att det är en process när det handlar om att
            studera och gå i skolan är ju alla partier överens om. Informationsvärdet
            är också av begränsad karaktär, både i tid och rum. Jag tror inte
            att någon lärare eller annan som skriver under ett betyg vill
            stå för dess informationsdel särskilt länge, kanske någon månad
            efter betygstillfället. Något annat vore orimligt. Att de skulle
            vara intygande faller ju i enlighet med mitt tidigare resonemang.
            Man skulle kunna säga att betygen har stora brister utifrån den
            funktion som de påstås kunna uppfylla.
          </note>
          <note n="7ac3a300">
            Jag tycker att det vittnar om en viss grad av förlamning inom
            utbildningspolitiken när riksdagsledamöterna i utbildningsutskottet
            inte ens vågar sig på en utredning eller åtminstone ge en positiv
            signal till regeringen att det kanske vore något att tänka på.
          </note>
          <note n="c257216e">
            Vi kommer förmodligen att förlora den här voteringen. Vi i Vänsterpartiet
            ställer då vår förhoppning till den utredning som nu kommer att
            tillsättas om det inre arbetet i skolan. Det vore förvånande om
            den här utredningen kunde kringgå betygsfrågan. Alla former av
            betygssystem påverkar ju arbetet i skolan, som utskottsmajoriteten
            skriver. Vi kommer via vårt deltagande i den här utredningen att
            så långt vi kan försöka få betygens funktion och brister belysta.
          </note>
          <note n="16732469">
            Utskottet skriver att man inte har ändrat uppfattning i frågan
            i förhållande till Vänsterpartiets förslag om en utredning om
            en betygsfri skola. Jag har gått tillbaka i äldre betänkanden.
            Jag förstår inte vad uppfattningen är i den här frågan. Jag finner
            att det egentligen inte finns någon bestämd och klar uppfattning.
            Majoriteten väljer ju själv att kritisera och visa på brister
            i betygssystemet. Det finns ingen uppfattning om uppfattningen,
            och det finns i alla fall ingen övertygad uppfattning. Och det
            finns definitivt ingen samlad uppfattning, herr talman. Därför
            borde majoriteten kunnat ställa upp på en utredning om en betygsfri
            skola.
          </note>
          <note n="5e40c63b">
            En annan fråga som vi tar upp i det här betänkandet är frågan
            om avgifter. Nu har vi betyg i skolan. Vi arbetar för att försöka
            vinna gehör för en minimering eller en betygsfri skola, men vi
            gillar också läget, som man brukar säga.
          </note>
          <note n="de00888d">
            Då försöker vi attackera, kritisera och få bort avarter som säger
            emot detta med betyg i skolan. Det är orimligt att i det här perspektivet
            ta ut avgifter av eleverna när det gäller komplettering och förbättring
            av betyg. Det finns en variation på avgifterna för det här med
            komplettering och förbättring av betyg som ligger i spannet 0-1
            500 kronor. Gymnasieskolan är visserligen inte en obligatorisk
            skola, men reellt sett är den obligatorisk. Det finns inte någon
            ungdom i dag som inte söker vidare till någon form av gymnasieutbildning.
            Det finns inget annat val. Vi kommer snart att ta ställning till
            ytterligare anslag för att ge möjlighet för unga människor att
            genomgå det tredje gymansieåret.
          </note>
          <note n="ab856dfb">
            Reellt sett fungerar gymnasieskolan alltså som en obligatorisk
            skola. Varför skall man då ta ut avgifter när unga människor vill
            följa riksdagens och en del utbildningspolitikers önskemål om
            att de skall skaffa sig betyg, komplettera, uppdatera sig osv.?
            Jag tycker att det strider mot logiken. Det strider också mot
            läroplanen, där det framhålls att utbildningen är en kunskapsinhämtande
            process. Det är som att säga:
          </note>
          <note n="5162d99d">
            Men när du har kommit fram till just det här steget i processen,
            lille vän, kostar det 1 500 kr!
          </note>
          <note n="80433d7f">
            Vi tycker att riksdagen borde ha modet att säga ifrån att det
            inte någonstans i ungdomsskolan i dess helhet skall tas ut några
            avgifter för komplettering av betyg. Jag tror att det vore värdefullt.
            Vi har i den här frågan inte råd att vänta på det beredningsarbete
            som tydligen bedrivs i regeringskansliet. Redan nu och under våren
            framöver kommer säkerligen många unga människor att komplettera
            sina betyg i akt och mening att gå vidare och komma in på nya
            utbildningar. Det är något som man från denna talarstol har talat
            varmt för och velat premiera. Därför vill jag säga: Tänk om!
          </note>
          <note n="a79388e9">
            Anf. 61 INGER DAVIDSON (kds)
          </note>
          <note n="c3683419">
            Herr talman! Som flera talare redan har påpekat hade vi en debatt
            här i kammaren strax före juluppehållet, i vilken vi mycket grundligt
            diskuterade ett nytt betygssystem för grundskolan. Det finns ingen
            anledning att nu upprepa hela denna debatt, även om det vore frestande.
            Min uppfattning är fortfarande att ett betygssystem med sex steg
            vilket påbörjas i årskurs 7
          </note>
          <note n="60318e7b">
            är betydligt bättre än det som riksdagen tog ställning för i
            höstas och som utskottsmajoriteten ansluter sig till i det betänkande
            som vi nu behandlar.
          </note>
          <note n="b24d2936">
            Jag har markerat detta i ett särskilt yttrande. Att jag inte
            har reserverat mig beror helt enkelt på att vi kristdemokrater
            tycker att skolan nu behöver lugn och ro och skall slippa att
            återigen få signaler om ändrade regler för betyg. Vi tycker så
            även om det svider i hjärtat, eftersom vi anser att det nuvarande
            betygssystemet inte är bra för eleverna.
          </note>
          <note n="b48ba5e3">
            Däremot vill jag yrka bifall till Centerns, Folkpartiets och
            Kristdemokraternas gemensamma reservation under mom. 6, som gäller
            omdöme i slutbetyget.
          </note>
          <note n="7d61d0f5">
            Enligt det nya betygssystemet kommer de elever som inte uppfyller
            kraven för betyget Godkänd i ett ämne inte att få något betyg
            alls utan bara ett streck eller kryss. Det innebär att en elev
            som ligger precis på gränsen till Godkänd inte skiljer ut sig
            från en elev som av någon anledning över huvud taget inte har
            läst det aktuella ämnet. Det innebär också att det inte framgår
            av vilken anledning betyget saknas.
          </note>
          <note n="777386d6">
            Vi anser därför att den avlämnande grundskolan skall ha skyldighet
            att utarbeta ett skriftligt omdöme för de elever som inte har
            nått upp till kravnivån för
          </note>
          <note n="a7f24647">
            Godkänd i årskurs 9. Det skall vara upp till eleven att avgöra
            om omdömet skall finnas med som bilaga till betyget eller inte,
            men skolan skall alltså ha skyldigheten att ta fram omdömet. Om
            det inte bifogas vid själva betygstillfället, kan det komma till
            användning senare, när eleven av någon anledning behöver visa
            upp vilka kunskaper som saknas för att denne skall nå upp till
            betyget Godkänd och även skälen till att betyget saknas. Därför
            är det viktigt att markera att skolan har denna skyldighet att
            alltid utarbeta ett skriftligt omdöme.
          </note>
          <note n="9b3ca17b">
            Anf. 62 INGEGERD WÄRNERSSON (s)
          </note>
          <note n="7339ce08">
            Herr talman! Jag skall börja med att instämma med föregående
            talare. Nu blir kanske Inger Davidson riktigt glad och tror att
            jag instämmer till fullo, men det gör jag inte. Jag instämmer
            i att vi inte skall ha en repris av den debatt som vi så nyligen
            har haft angående betygen.
          </note>
          <note n="51182435">
            Vi vidhåller det beslut som kammaren då tog, att betyg skall
            ges från årskurs 8 i tre steg, och därmed lämnar jag frågan om
            betygsstegen. Vad har då hänt sedan vår debatt här i kammaren?
            Jo, nu börjar beslutet att verkställas. Skolverket arbetar fram
            kriterierna för Väl godkänd. Det är tänkt att dessa kriterier
            skall gå ut till samtliga lärare under hösten, så att de kan få
            säga om de tycker att kriterierna är bra. Den 1 januari
          </note>
          <note n="a74ecdd3">
            1996 skall kriterierna vara färdiga.
          </note>
          <note n="6ff2fd69">
            Skolverket håller också på att utarbeta olika modeller som lärare
            och föräldrar kan använda i sina utvecklingssamtal. Man utgår
            inte från en enda modell och säger inte: Så här skall alla göra.
            Man hänvisar i stället till exempel som kan vara till stöd för
            såväl lärare som förälder.
          </note>
          <note n="2c876960">
            Man har också satt in medel för att skolor som vill det skall
            kunna bli försöks- och projektskolor vad gäller utvecklingssamtal.
            Detta kan också knytas till högskolorna. Man ger det alltså en
            dignitet och markerar verkligen att vi nu går från kvartssamtal
            till någonting som verkligen också skall bli ordentliga utvecklingssamtal.
          </note>
          <note n="d3e4640c">
            Det som jag i dag vill understryka från denna talarstol är att
            om vi skall lyckas med de fina målen när det gäller såväl läroplan
            som betyg, måste föräldrarna vara med. Föräldrarna är en grundpelare
            för att vi skall kunna lyckas i en mål- och kunskapsrelaterad
            skola. Maktutredningen visar ju att föräldrarna verkligen vill
            vara med men också att de i verkligheten har bara en liten möjlighet
            till detta.
          </note>
          <note n="8c65d3db">
            Om vi ser efter hur deltagandet vid föräldramöten och kvartssamtal
            ser ut, visar det sig att de flesta föräldrar kommer i årskurserna
            1 och 2 men att ju högre upp i klasserna man kommer, desto färre
            deltagare är det på föräldramötena. Man måste som lärare fråga
            sig varför föräldrarna inte kommer. Som förälder måste man fråga
            sig varför man inte följer sitt barn t.o.m. årskurs 9.
          </note>
          <note n="f1620c01">
            Om vi skall lyckas med det målrelaterade systemet, måste föräldrarna
            vara med från början. Föräldern skall vara delaktig genom att
            fråga vilka mål man vill uppnå och hur man skall nå dem. Lösningen
            på hur detta skall man komma fram till i ett samförstånd mellan
            elev, förälder och skola.
          </note>
          <note n="6456894f">
            Om man inte är med från början, kan man inte heller mötas i utvecklingssamtalet.
            Utvecklingssamtalet skall ju grunda sig på de förutsättningar
            som man har skapat tillsammans. Utvecklingssamtalet skall vara
            en dialog mellan de berörda parterna och även ett ömsesidigt åtagande.
            Det är därför som man inte skriftligen kan föregripa vilket besked
            som skolan skall ge. Det är under samtalets gång som man kommer
            fram till en åtgärd för eleven. Om sedan båda parter finner att
            det kanske är bra att man skriver ned detta, kan man göra det,
            men ingenting kan ske i förväg, eftersom resultatet skall grunda
            sig på en dialog.
          </note>
          <note n="24c50673">
            Det är inte bara kunskaperna och kunskapsutvecklingen som skall
            förmedlas utan också den sociala utvecklingen, och i den delen
            kan föräldern verkligen bidra.
          </note>
          <note n="4d3c62ba">
            Med detta vill jag inte säga mer i denna debatt utan yrkar bifall
            till utskottets hemställan och avslag på de reservationer som
            avgivits.
          </note>
          <note n="c96400f2">
            Anf. 63 BJÖRN SAMUELSON (v) replik
          </note>
          <note n="b59b343a">
            Herr talman! Inte heller jag skall bidra till någon längre upprepning
            av betygsdebatten, där positionerna väl är klara. Jag tror dock
            att det i en annan fråga vore värdefullt att få en kommentar från
            Ingegerd Wärnersson, och det gäller avgifter för bl.a. komplettering
            av betyg. Vi från Vänsterpartiet vänder oss ju, som jag har pekat
            på i en argumentering i mitt huvudanförande, mot sådana avgifter.
          </note>
          <note n="96193827">
            Vi kommer inte att vinna gehör för detta i kammaren i dag, men
            det vore ändå värdefullt att åtminstone få någon typ av signal
            från socialdemokratins sida om hur ni ser på avgifter för komplettering
            av betyg inom gymnasieskolan.
          </note>
          <note n="fac4bb52">
            Ämnar Ingegerd Wärnersson arbeta för att få bort dessa avgifter,
            som enligt uppgifter som jag inhämtat tas ut inom ett så stort
            spann som från 0 och upp till
          </note>
          <note n="04618083">
            1 500 kr? Det vore bra att få ett svar på detta i denna debatt.
            Det kan tjäna som en signal både till departementet och ut till
            verksamheten.
          </note>
          <note n="c02fa2a0">
            Anf. 64 INGEGERD WÄRNERSSON (s)
          </note>
          <note n="1bc0e331">
            replik
          </note>
          <note n="890d00e8">
            Herr talman! Jag kan dela Björn Samuelsons oro för den utveckling
            som ägt rum med dessa höga avgifter. Vi har inom s-gruppen diskuterat
            detta, och departementet kommer inom en snar framtid att lägga
            fram ett förslag till hur vi skall hantera frågan om avgifter.
          </note>
          <note n="4722f785">
            Jag tycker att elever skall ha möjlighet att bli godkända utan
            att det skall kosta något. Jag tycker också att de höga avgifter
            som man har tagit ut för att elever skall få komplettera sina
            betyg är fullständigt orimliga. Regeringen kommer också att åtgärda
            detta, och det kommer inom en snar framtid ett förslag härom.
          </note>
          <note n="8b29518c">
            Anf. 65 BJÖRN SAMUELSON (v) replik
          </note>
          <note n="279d6915">
            Herr talman! Jag tackar för det svaret. Jag kommer med anledning
            av det att gå ut och säga att jag gör den bedömningen att dessa
            avgifter kommer att tas bort, åtminstone om regeringen lyssnar
            på Vänsterpartiet och Ingegerd Wärnersson.
          </note>
          <note n="e11bbcdf">
            Anf. 66 BEATRICE ASK (m) replik
          </note>
          <note n="dc125f10">
            Herr talman! Jag blir konfunderad när jag lyssnar på Ingegerd
            Wärnersson. Om jag förstod hennes anförande rätt, borde socialdemokraterna
            tillstyrka den första moderata reservationen, nr 2. Vi har aldrig
            någonsin sagt att den skriftliga informationen i anslutning till
            kvartssamtalen skall lämnas i förväg, utan det är precis så som
            Ingegerd Wärnersson här försöker säga, att man i samverkan kan
            komma fram till att man skall skriva någonting. Jag tycker att
            det verkar som om socialdemokraterna inte ens har vågat ta reda
            på vad vi har föreslagit.
          </note>
          <note n="3fcff125">
            Det är utmärkt att man nu har fått klart för sig att skolor och
            föräldrar som tillsammans kommer fram till att de vill skriva
            ned något viktigt faktiskt är tillåtna att göra det.
          </note>
          <note n="c4de0586">
            Jag var också litet förvånad över det som sades om föräldrarna
            som skall vara med. Vi är överens om att föräldrarna måste ta
            aktiv del om vi skall lyckas med den nya läroplanen. Då undrar
            man litet grand över varför Socialdemokraterna så envetet driver
            en linje i betygsfrågan och när det gäller omdömen som går emot
            vad föräldrar tycker är viktigt. Föräldrar vill nämligen ha betyg
            och information.
          </note>
          <note n="4a95f573">
            Det tredje jag beklagar är att Socialdemokraterna återigen låter
            bli att ta upp frågan om de nationella proven. Jag börjar mer
            och mer misstänka att Socialdemokraterna har övergett tanken på
            att vi skall ha likvärdig utbildning i alla skolor, eftersom man
            inte vill försäkra sig om att vi tar reda på att skolorna når
            resultaten.
          </note>
          <note n="80844841">
            Ingegerd Wärnersson sade att vi skulle diskutera vad det är för
            mål vi har för skolan och hur verksamheten skall gå till. Det
            skall vi diskutera, men däremot inte vilket resultat som nås.
            Det spelar ingen roll vilka mål man har om man inte tar reda på
            hur det faktiskt utfaller. Det är ju det vi måste veta.
          </note>
          <note n="1b1c9c10">
            Anf. 67 INGEGERD WÄRNERSSON (s)
          </note>
          <note n="1bc0e331">
            replik
          </note>
          <note n="2b3819f6">
            Herr talman! Det som skiljer oss socialdemokrater och Beatrice
            Ask åt är att vi säger att skolan inte skall vara skyldig att
            ge skriftlig information. Det jag talar om är det ömsesidiga åtagandet
            mellan enskild förälder, elev och lärare.
          </note>
          <note n="dc648a3a">
            Om skolan är skyldig att ge skriftlig information kommer vi i
            det läget att vi får ett offentligt dokument som alla har rätten
            att läsa. Detta är vi inte beredda att ställa upp på.
          </note>
          <note n="cad147bc">
            Utskottet har också skrivit i sitt betänkande att man finner
            det rimligt att åtgärdsprogrammen kan vara skriftliga. Båda parter
            har kommit fram till någonting, och man dokumenterar detta så
            att man även senare kan utvärdera resultatet av vad man startade
            från början.
          </note>
          <note n="3cadda3e">
            Vi vill inte att det skall vara en skyldighet för skolan att
            ge alla elever skriftligt besked. Den situationen att lärarnas
            kraft ägnas åt att fundera över formuleringarna i ett sådant skriftligt
            dokument kan då uppstå. Vi vet hur vi väger orden när vi sitter
            här i riksdagen och skriver våra betänkanden för att de skall
            tolkas rätt. Lika svårt kan det vara att göra ett officiellt skriftligt
            dokument som skall vara underlag t.ex. för kvartssamtal.
          </note>
          <note n="c8dfee19">
            Det viktiga nu är att få alla föräldrar att komma till skolan
            och sitta mitt emot läraren under utvecklingssamtalen. Det är
            där svårigheten ligger i dag: att få alla föräldrar att komma.
          </note>
          <note n="86b49b0d">
            Om man som enskild förälder vet att det måste göras ett skriftligt
            dokument kan det vara hämmande.
          </note>
          <note n="cca3810b">
            Det viktiga är att föräldern kommer. Det är viktigt att skolan
            anstränger sig på alla sätt för att få föräldern att komma till
            skolan, att man får respekt för varandra och att den ene inte
            talar mer än den andre i utvecklingssamtalet. När man är färdig
            finns det inget hinder för att skriva ned det man har kommit fram
            till.
          </note>
          <note n="87c2141b">
            Anf. 68 BEATRICE ASK (m) replik
          </note>
          <note n="1b0b245d">
            Herr talman! Det vi nu diskuterar är inte om skolan är skyldig
            att ge omdömen eller inte. Det har riksdagen redan bestämt. Om
            föräldrarna begär det skall skolan göra det, men det finns ingen
            skyldighet i övrigt att lämna skriftliga omdömen. Det diskuterar
            vi inte.
          </note>
          <note n="813e8da9">
            Det frågan handlar om, och det vi moderater har yrkat på, är
            att en skola som i utvecklingsarbetet kring hur man skall arbeta
            med föräldrarna kommer på den briljanta idén att man i stället
            för att bara prata också skall skriva några rader skall känna
            sig oförhindrade att göra detta. Men vad Ingegerd Wärnersson säger
            är att man bara får göra detta om man kommer på det vid mötet
            med föräldrarna.
          </note>
          <note n="dcac2d34">
            Skall man intressera föräldrar för att gå på föräldramöten och
            kvartssamtal måste de ge något. Min och många andra föräldrars
            erfarenhet är att problemet med att rekrytera föräldrar till mötena
            är att mötena är flummiga och otydliga. Allt som kan göras för
            att det skall bli bättre är bra. Då tror jag att skolorna måste
            ha en möjlighet att också använda pennan om man kommer på att
            det kan vara en väg man vill pröva.
          </note>
          <note n="03d1b7cb">
            Anf. 69 INGEGERD WÄRNERSSON (s)
          </note>
          <note n="1bc0e331">
            replik
          </note>
          <note n="1a39fdda">
            Herr talman! Beatrice Ask talar om skolan. Jag talar om lärare,
            förälder och elev. Just där ligger skillnaden. Det är inte skolan
            som skall besluta, utan det är fortfarande den enskilde föräldern,
            eleven och läraren tillsammans.
          </note>
          <note n="589808cf">
            Häromsöndagen var det ett program på TV från
          </note>
          <note n="01d31d4c">
            Amerika - från Philadelphia - där man visade en skola i en mycket
            hård stadsdel. Många av föräldrarna var prostituerade, alkoholister
            och fängelsekunder.
          </note>
          <note n="5a0d8b17">
            Det man kunde se i programmet var att rektorn hade en mycket
            medveten filosofi för hur hon skulle styra sin skola. Den innebar
            att föräldrarna skulle vara engagerade. Föräldrarna skulle hela
            tiden få besked om det gick bra eller dåligt för deras barn. Rektorn
            gick nästan handgripligen hem och hämtade dem och tog dem till
            skolan.
          </note>
          <note n="c14cc7cc">
            Det är min övertygelse att det inte är med pennan vi kan få föräldrarnas
            tid. Det är genom vårt engagemang. Vi måste lägga kraften, hur
            svårt det än är, på att få alla föräldrar att komma till skolan.
            Den dag de har kommit dit och känner att vi kan ge och visa respekt
            kommer de också att stanna, och då behöver vi ingen penna för
            att få dem att stanna.
          </note>
          <note n="62e4d95c">
            Anf. 70 INGER DAVIDSON (kds) replik
          </note>
          <note n="01408311">
            Herr talman! Jag vill fråga Ingegerd Wärnersson hur Socialdemokraterna
            vill lösa det praktiska problem som uppstår för en elev som har
            fått ett streck i sitt slutbetyg i årskurs 9. Det finns inget
            skriftligt omdöme från skolan. Eleven vill komplettera sitt betyg.
            Det kanske är så att det bara fattas en mycket liten del för att
            eleven skall uppnå de krav som ställs för godkännandenivån, men
            det finns det inget bevis på. Hur skall den eleven bära sig åt?
            Skall hon få börja från början, eller kan man lösa det på annat
            sätt?
          </note>
          <note n="8edd7711">
            Socialdemokraterna vill ju inte gå med på att den avlämnande
            skolan skall vara tvungen att ta fram ett skriftligt besked om
            vad som saknas för att eleven skall uppnå godkänd nivå och vilka
            skäl det finns till att detta saknas.
          </note>
          <note n="bfeda1a9">
            Anf. 71 INGEGERD WÄRNERSSON (s)
          </note>
          <note n="1bc0e331">
            replik
          </note>
          <note n="2b6c9b9d">
            Herr talman! Skolorna är skyldiga att tala om vad som saknas.
            Det har vi också skrivit i betänkandet.
          </note>
          <note n="33b441aa">
            Jag tänker på de elever som kanske inte har nått
          </note>
          <note n="8e927f9e">
            "Godkänd". Det är antagligen ingenting som händer sista terminen.
            Dessa elever har antagligen haft problem långt tidigare i sin
            skolgång.
          </note>
          <note n="f04b6100">
            Det jag tycker är det fina med detta system är att alla lärare
            från årskurs 1 och upp till årskurs 9 är ansvariga för eleverna.
            Betyget skall inte bara sättas av de lärare som har eleverna sist.
            Finns det elever som redan i årskurs 1 inte klarar målen skall
            det skrivas åtgärdsprogram. Utskottet har sagt att de kan vara
            skriftliga. De åtgärdsprogrammen måste finnas kvar.
          </note>
          <note n="31e376f5">
            Jag har nu i möte med olika skolor och rektorer diskuterat hur
            det praktiskt skall hanteras. Hur skall vi kunna föra sådan dokumentation
            vidare utan att stöta oss med sekretesslagen osv.? Diskussionen
            om hur vi hanterar dokumentationen tycker jag är viktig att föra.
          </note>
          <note n="dae2f7e6">
            För elevens trygghet och säkerhet skall skolan vara skyldig att
            tala om vilka åtgärder som har vidtagits och vilken kunskap eleven
            har om eleven inte har blivit godkänd i årskurs 9. Alla lärare
            som har haft eleven har lika stort ansvar. Det tycker jag är bra.
          </note>
          <note n="711f91b2">
            Innan har det bara varit högstadielärarna som har haft det yttersta
            ansvaret.
          </note>
          <note n="b15176ad">
            Anf. 72 INGER DAVIDSON (kds) replik
          </note>
          <note n="4f872f3b">
            Herr talman! Åtgärdsprogram är ju en helt annan sak. Det är någonting
            som man gör under elevens skoltid och som man förhoppningsvis
            kan använda på ett positivt sätt, så att eleven så småningom får
            ett godkänt betyg i årskurs 9. Det innebär inte att man har någonting
            att utgå ifrån om eleven ändå inte har blivit godkänd.
          </note>
          <note n="6693e20d">
            När det har gått något år vill eleven kanske komplettera sitt
            betyg. Hur mycket de enskilda lärarna än berättat i muntliga samtal
            om vilka krav som finns för godkännande och hur man skall uppnå
            dem har eleven ändå inte något som helst papper att visa upp på
            var någonstans på skalan han eller hon befinner sig
          </note>
          <note n="9c4f5cf4">
            - om man är i närheten av godkänt eller om man måste börja om
            från början.
          </note>
          <note n="12ebbae6">
            Anf. 73 INGEGERD WÄRNERSSON (s)
          </note>
          <note n="1bc0e331">
            replik
          </note>
          <note n="77ef5f51">
            Herr talman! Jag får ärligt säga att jag inte riktigt förstår.
            Vi har tagit fram åtgärdsprogrammen just för de elever som inte
            har nått ett mål eller socialt sett inte fungerar. Det är det
            vi skall beskriva i åtgärdsprogrammen. Har vi sagt att vi vidtar
            en åtgärd som skall verka under ett antal månader måste man utvärdera
            den. Har man inte lyckats med åtgärdsprogrammet måste man fundera
            över en ny åtgärd igen.
          </note>
          <note n="66c4dd58">
            Jag är ärlig när jag säger att jag inte förstår vad
          </note>
          <note n="fd77cb44">
            Inger Davidson menar. Jag tycker att åtgärdsprogrammen är skyddsnätet
            runt eleven.
          </note>
          <note n="c7545f7e">
            Anf. 74 GUNNAR GOUDE (mp)
          </note>
          <note n="cab9c1e5">
            Herr talman! Som vi vet är det stora förändringar på gång i grundskolan
            just nu. Ute i kommunerna arbetar man med de lokala skolplanerna,
            och i enskilda skolor sliter man med att få fram arbetsplaner
            för sin skola. Personalen, dvs. lärarna, arbetar med att försöka
            få de nya timfördelningarna att fungera smidigt. De har vissa
            besvär att vänja sig vid de nya kursplaneringarna.
          </note>
          <note n="4673baa5">
            Många och stora och ibland litet förhastade beslut om förändringar
            i grundskolan togs under förra mandatperioden. Den nya regeringen
            gjorde för några veckor sedan - i december - med viss brådska
            en ändring i betygssystemet. Det var bråttom därför att ett nytt
            betygssystem skulle träda i kraft redan hösten
          </note>
          <note n="c4e238f9">
            1995. Vi diskuterade betygsfrågan inför beslutet i utskottet
            och här i riksdagen, och det fanns då tre typer av argument för
            betyg:
          </note>
          <note n="00ed7102">
            Betygen används för antagning till högre utbildning.
          </note>
          <note n="f9af9199">
            Betyg är ett instrument för utvärdering av enskilda skolor och
            kommuner.
          </note>
          <note n="18758b50">
            Betyg är en stimulans för den enskilda eleven.
          </note>
          <note n="5176a1e8">
            Miljöpartiet tror inte att betyg är bra i grundskolan. Antagningsförfarande
            utan betyg är fullt möjligt och antagligen bättre än med betyg.
            Skolan utvärderas enklare och bättre med andra instrument än betyg.
            I
          </note>
          <note n="a7363d64">
            det pedagogiska arbetet betraktar vi snarast betygen som ett
            hinder.
          </note>
          <note n="255eec62">
            Redan 1957 års skolutredning betonade för övrigt att skolbetygen
            står i konflikt med skolans målsättning. I dag är flertalet lärare,
            tror jag, medvetna om de stora nackdelarna med betyg för skolans
            inre arbete.
          </note>
          <note n="3a6058a3">
            Men betygens avskaffande går långsamt.
          </note>
          <note n="7f543984">
            Den brådskande åtgärden i december syftade till att få bort onödigt
            betygsättande i grundskolan. Det handlade egentligen om att förhindra
            att det steg bakåt i utvecklingen som den förra regeringen beslutat
            om skulle gå till verkställighet. Kvar blev betyg i årskurs
          </note>
          <note n="6cbb45c8">
            8 och 9. Miljöpartiet kunde acceptera den lösningen så som läget
            då var.
          </note>
          <note n="3bc93158">
            Betygen i årskurs 9 kan tas bort först när gymnasieskolans antagningsförfarande
            har ändrats. Betygen i nian är målrelaterade och grundas på nationella
            normer. Vi har alltså nationella prov i nionde årskursen, som
            Beatrice Ask efterlyste. Jag vet inte vad hon tänker på när hon
            säger att vi inte har nationella prov i vår grundskola.
          </note>
          <note n="dd89e2da">
            Betygen i årskurs 8 kunde vi acceptera under ett övergångsskede
            som en hjälp för kommunerna att få en utvärdering av skolorna
            i relation till kommunens egen lokala skolplan. Det var det instrument
            kommunerna hade för att se om deras egna mål uppfylldes.
          </note>
          <note n="27a0e5a0">
            Det viktiga i betygsbeslutet i december var emellertid att utvecklingssamtalen
            mellan lärare och föräldrar fick en framskjuten plats och att
            åtgärdsprogrammen skrevs in som ett obligatorium.
          </note>
          <note n="63beb391">
            När nu frågan dyker upp igen efter några veckor har Miljöpartiet
            inte någon motion i ärendet. Vi har i vår övergripande partimotion
            tydligt angivit vår strävan mot en betygsfri skola.
          </note>
          <note n="49e0283e">
            Herr talman! Vi har gjort den bedömningen att det inte under
            den närmaste tiden är lämpligt att genomföra ytterligare förändringar
            i skolans arbete. Vi skriver i stället i vår motion att det skolan
            framför allt behöver under den närmaste perioden är arbetsro.
          </note>
          <note n="875faad9">
            Detta ställningstagande kan inte gärna föras fram som ett yrkande.
            Men det räcker som skäl för bifall till utskottets förslag i detta
            ärende. Det finns som sagt fler skäl. Jag yrkar alltså bifall
            till utskottets förslag.
          </note>
          <note n="d57d7d31">
            Anf. 75 BEATRICE ASK (m)
          </note>
          <note n="e457ba04">
            Herr talman! Gunnar Goude säger att han inte förstår varför jag
            pratar om nationella prov eftersom det redan finns. Vi har det
            kvar i årskurs 9 efter den socialdemokratiska återställarpropositionen.
            Men vi moderater anser att man skall ha det också i årskurs 5.
          </note>
          <note n="590ed769">
            Anledningen är att kursplanerna är utarbetade så att man anger
            mål som skall nås både i årskurs 5 och årskurs 9.
          </note>
          <note n="b83b0bc7">
            Poängen med att ha nationella prov där man tar reda på om eleverna
            har nått goda resultat redan i årskurs 5 är att man kan reparera
            brister och skador under grundskolans gång. När man kommer till
            årskurs 9 är det ofta litet sent. Det är alltid ett elände om
            eleverna slutar grundskolan och inte har tillräckliga grundkunskaper.
          </note>
          <note n="0f9d6426">
            Man har avskaffat nationella prov under skolans gång, i halvlek.
            Det är det vi moderater vänder oss emot.
          </note>
          <note n="4a131482">
            Anf. 76 GUNNAR GOUDE (mp)
          </note>
          <note n="1c3f6af2">
            Herr talman! Skolan spelar inte i halvlekar, Beatrice Ask. Det
            är ytterst få skolor som inte har femte och nionde klass samtidigt.
            Om en skola skulle svikta i sitt pedagogiska arbete upptäcks det
            i de nationella proven i årskurs 9. Då bör den skolan naturligtvis
            rätta till sin undervisning, oavsett i vilken årskurs det brister.
          </note>
          <note n="035d8689">
            Jag ser ingen poäng alls med att man har två nationella prov,
            eftersom barnen i femman ändå kommer till nian och skolan kommer
            att så att säga avslöjas på grund av nationella prov i nian. Det
            är en väldig apparat att genomföra ett nationellt prov. Jag kan
            inte se att mervinsterna för kommunen är särskilt stora när det
            gäller att hitta fel eller brister i skolan.
          </note>
          <note n="51723dd3">
            Anf. 77 BEATRICE ASK (m)
          </note>
          <note n="9ed73741">
            Herr talman! Jag tror att Gunnar Goude kan dåligt den struktur
            som skolväsendet har. Vi har väldigt få eller i alla fall inte
            tillräckligt många 1-9-skolor i dag.
          </note>
          <note n="a8c16729">
            Det är oftast så att de är delade. Det må så vara. Man har alltså
            inte årskurs 5 och årskurs 9 på samma ställe.
          </note>
          <note n="2571e343">
            Därför är oftast samarbetet litet problematiskt, tyvärr.
          </note>
          <note n="fcc730ba">
            Det håller vi på att ändra på. Men det är ett bekymmer.
          </note>
          <note n="61680758">
            Gunnar Goude säger att Miljöpartiet anser att man upptäcker i
            årskurs 9 om det har brustit i undervisningen och resultatet är
            dåligt. Då kan skolan ändra sin undervisning. Det är utmärkt.
            Men för de elever som borde ha fått extra hjälp redan i årskurs
            5 är det inte något bra besked.
          </note>
          <note n="82969086">
            Om man bekymrar sig om eleverna gäller det faktiskt att inte
            vänta tills de går ut och så småningom ändra skolans organisation
            eller pedagogik. Då handlar det om att här och nu se till att
            den eleven får det stöd och hjälp och förbättrad undervisning
            som han eller hon kan behöva. Det är det som är poängen i det
            moderata förslaget.
          </note>
          <note n="d78a2b3e">
            Anf. 78 GUNNAR GOUDE (mp)
          </note>
          <note n="44944204">
            Herr talman! Nu börjar Beatrice Ask låta nästan som en miljöpartist.
            Det är bra. Det är alltså om den enskilda eleven det handlar.
            De nationella proven är väl inte det rätta instrumentet för att
            hjälpa enskilda elever i årskurs 5, 4 eller 3 eller någon annan
            årskurs.
          </note>
          <note n="0da8a166">
            Det görs naturligtvis mycket bättre på plats av den skolledning
            och de lärare som finns, med lokala prov eller en ordentlig rullande
            översikt av verksamheten i varje klass. Där har föräldrasamtalen
            en viktig funktion.
          </note>
          <note n="869279fa">
            Det är naturligtvis så att alla stadier inte finns på alla skolor.
            Däremot finns alla stadier som regel inom kommunerna. Det lär
            inte vara svårt att hitta den skola som skulle ha de brister som
            visar sig i det nationella provet för årskurs 9. Det tror jag
            inte att Beatrice Ask avser att säga heller. Jag tror att den
            processen är rätt enkel i små och överskådliga kommuner.
          </note>
          <note n="e93ca312">
            Överläggningen var härmed avslutad.
          </note>
          <note n="a969ca65">
            (Beslut fattades efter 14 §.)
          </note>
          <note n="7c23c4f1">
            12 § Vissa gymnasieskolfrågor
          </note>
          <note n="f52fd8c5">
            Föredrogs
          </note>
          <note n="fea9a709">
            Utbildningsutskottets betänkande 1994/95:UbU9
          </note>
          <note n="94e8835f">
            Vissa gymnasieskolfrågor(prop. 1994/95:100 delvis).
          </note>
          <note n="292a6409">
            Anf. 79 ULF MELIN (m)
          </note>
          <note n="11c36f76">
            Herr talman! De stora besparingar som regeringen har föreslagit
            inom utbildningsområdet gäller den högre utbildningen och forskningen.
            De kommer, om de genomförs, att få mycket negativa konsekvenser
            för Sveriges framtida konkurrenskraft. Förslagen har fått en kraftig
            och rättmätig kritik både från arbetslivet och forskningsväsendet.
          </note>
          <note n="28c8191e">
            En annan besparing som däremot har gått ljudlöst förbi är den
            på gymnasieskolan, som vi strax skall fatta beslut om. I budgetpropositionen
            föreslår regeringen en besparing för budgetåret 1995/96 på 62
          </note>
          <note n="19ec1f53">
            miljoner kronor genom att minska den garanterade undervisningstiden
            med 30 klocktimmar, dels 20 på det lokala tillägget, dels 10 på
            lärarhandledning för specialarbete. Det innebär att den minsta
            garanterade undervisningstiden på de samhällsvetenskapliga, naturvetenskapliga
            och estetiska programmen blir
          </note>
          <note n="dbdef01a">
            2 150 klocktimmar och på de övriga nationella programmen, de
            yrkesförberedande, 2 370 klocktimmar.
          </note>
          <note n="a9af0a60">
            Minskningen kan vid en första anblick synas harmlös. Men den
            går stick i stäv med utvecklingen i vår omvärld, där man snarare
            ökar än minskar undervisningstiden i gymnasieskolan. Den går också
            stick i stäv med de timplaner som finns på de nya företagsgymnasierna
            som exempelvis Volvo och ABB har.
          </note>
          <note n="dd1369e6">
            Där har man väsentligt ökat tiden för de teoretiska ämnena och
            fått många sökande till utbildningarna.
          </note>
          <note n="82692de6">
            Särskilt olyckligt är att regeringen minskar tiden på det lokala
            tillägget respektive lärarhandledningen för specialarbetet. Just
            det lokala tillägget är en viktig del i den nya gymnasieskolan
            genom att skolan kan anpassa kurser etc. efter det lokala arbetslivets
            behov eller ta till vara specifik kunskap som finns på skolan.
          </note>
          <note n="2f9e15a4">
            Regeringen sänder också en felaktig signal genom att man tonar
            ner specialarbetets betydelse, när det i stället borde vara det
            motsatta. Meningen med specialarbetet är ju bl.a. att förbereda
            eleverna för den miljö som de kommer att möta på högskola och
            universitet.
          </note>
          <note n="6807b5c6">
            Utskottsmajoriteten framhåller att timplanerna för gymnasieskolan
            reglerar den minsta garanterade undervisningstiden. Men är det
            någon som tror att någon kommun kommer att plussa på ytterligare
            timmar?
          </note>
          <note n="8ca227d2">
            Jag gör det inte. Jag undrar om Agneta Lundberg gör det.
          </note>
          <note n="9faa6f23">
            Jag vill också ta upp två andra saker där vi är överens. Det
            gäller bl.a. den förlängda rätten att anordna specialkurser i
            gymnasieskolan. Vi förlängde ju den rätten med ett år beroende
            bl.a. på att vi väntar på den utredning som behandlar den kvalificerade
            eftergymnasiala yrkesutbildningen. Den skall komma med sitt betänkande
            nu i april månad. Jag vill bara understryka att det är oerhört
            viktigt att vi snabbt remissbehandlar den utredningen och att
            vi får en proposition till riksdagen till hösten, där vi klarar
            ut vilka utbildningar som skall ligga på gymnasial nivå och vilka
            högskoleutbildningar som skall flyttas över till vad man kan kalla
            för en collegeutbildning. I dag är det stora problem bl.a. med
            den interkommunala ersättningen. Många elever kommer i kläm. Vissa
            utbildningar kommer inte till stånd därför att man inte har definierat
            var de skall vara någonstans. Just därför är det viktigt att vi
            snabbt får en proposition i detta ärende.
          </note>
          <note n="6da719cd">
            Den andra del jag vill ta upp är den nya regleringen av riksidrottsgymnasierna,
            som vi tycker är bra.
          </note>
          <note n="5a681127">
            Den borgerliga regeringen tillsatte via Skolverket en utredning
            där man skulle klara ut vilket ansvar som skulle ligga på den
            kommunala nivån och vad som skulle vara riksidrottsgymnasier.
            Det förslag som nu lagts fram innebär att Riksidrottsförbundet
            får ta ett större ansvar och klara ut vilka utbildningar som man
            tycker skall berättiga till bidrag. Man får också vara med och
            betala för det. Nu är det så att kommunerna via elevens val och
            det lokala tillägget kan ha specialutformade program med just
            en idrottsprofil, för att nämna ett exempel.
          </note>
          <note n="82edf132">
            Herr talman! Med det anförda vill jag yrka bifall till reservation
            nr 1.
          </note>
          <note n="95dd90cd">
            Anf. 80 ANDREAS CARLGREN (c)
          </note>
          <note n="da168166">
            Herr talman! Om det går som utskottsmajoriteten har tänkt sig
            kommer riksdagen om en liten stund att fatta beslut om att minska
            den minsta garanterade undervisningstiden för gymnasieskolans
            nationella program. Det är ett beslut som vi i Centern absolut
            motsätter oss. Vi menar att det ger fel besked till
          </note>
          <note n="f17a473e">
            Utbildningssverige. Det visar sig också när man läser i regeringens
            budgetproposition. Där säger regeringen att den avser "minska
            den utbildningsvolym som krävs för att få ett slutbetyg i gymnasial
            vuxenutbildning".
          </note>
          <note n="0759ba6a">
            Det betyder i klartext att det krävs mindre utbildning för att
            få ett slutbetyg. Det är fel. Det måste vara fel i det läge som
            Sverige befinner sig i när det gäller utbildning.
          </note>
          <note n="259c4f44">
            Det är inte alltid inläggens längd som avgör argumentens tyngd.
            Jag har därför anmält en mycket kort talartid till dagens talarlista.
            Om riksdagen skulle bifalla den reservation som jag har ställt
            mig bakom, skulle varje sekund jag talar vara värd en halv miljon
            kronor för utbildningen i Sverige. Pengarna skulle gå till kommunerna
            för att de skall kunna upprätthålla utbildningskvaliteten i gymnasieskolan.
            Med det anförda vill jag yrka bifall till reservation 1 i utskottets
            betänkande.
          </note>
          <note n="fa9f9ac9">
            Jag vill också säga att jag har reserverat mig för att elever
            på den Rh-anpassade gymnasieutbildningen skall kunna erbjudas
            ett individuellt program på samma sätt som gäller för gymnasieskolan
            som helhet.
          </note>
          <note n="dbb11bfc">
            Därmed skulle rörelsehindrade elevers valmöjligheter öka, och
            elever från särskolan skulle få rätt till Rhanpassad gymnasieutbildning.
            Jag avstår från att yrka bifall i det fallet för att inte ta upp
            kammarens tid.
          </note>
          <note n="39367b72">
            Men jag har självfallet den uppfattning som jag har redovisat
            i utskottet.
          </note>
          <note n="28f7b1b8">
            Anf. 81 INGER DAVIDSON (kds)
          </note>
          <note n="41844251">
            Herr talman! Jag vill börja med att yrka bifall till reservation
            1 avseende mom. 1 i UbU9. Utskottsmajoriteten har ställt sig bakom
            regeringens förslag att minska den minsta garanterade undervisningstiden
            för gymnasieskolans nationella program, vilket vi redan har hört
            här. Det kan vi kristdemokrater inte ställa oss bakom.
          </note>
          <note n="fa31abdd">
            När besparingar skall genomföras - i det läge vi nu befinner
            oss i är det nödvändigt - handlar det alltid om prioriteringar.
            Inom utbildningsområdet har vi gjort helt andra bedömningar än
            regeringen och utskottsmajoriteten av vad som bör prioriteras.
          </note>
          <note n="ad469211">
            Vi avvisar t.ex. det s.k. NT-arvodet på nästan en miljard kronor,
            som skulle ha gett mycket förmånliga villkor för en mycket liten
            grupp studenter. Vi avvisar det särskilda vuxenstudiestödet för
            Yrkesteknisk högskola och stipendiet för komvuxbasår. I stället
            väljer vi att slå vakt om barntillägget i SVUX/SVUXA,
          </note>
          <note n="ad12cd07">
            CSN-kortet och det som vi behandlar här i dag - den garanterade
            undervisningstiden i gymnasieskolan.
          </note>
          <note n="e0b25e3d">
            Vi anser att det är att sända ut helt fel signaler vid helt fel
            tidpunkt om man genomför förändringar av undervisningstiden i
            ett skede när gymnasiereformen just håller på att fullföljas.
            Det pågår ett intensivt arbete ute i kommunerna med att utforma
            nationella program och bygga ut kapaciteten och valmöjligheterna
            för att alla elever skall kunna göra meningsfulla val.
          </note>
          <note n="1f1aaecb">
            I det sammanhanget är de lokala tilläggen, som utpekas som ett
            sparmål, viktiga för att profilera den egna gymnasieskolan. Tiden
            för ämnesanknuten praktik, vilket är ett annat besparingsområde,
            behöver snarare utvecklas än skäras ner, och det gäller också
            den arbetsform som specialarbetena står för.
          </note>
          <note n="29c81188">
            Den självständiga arbetsformen har vi alldeles för litet av i
            gymnasieskolan med tanke på att den är ett bra sätt att förbereda
            sig både för högre studier och för arbetslivet som det är konstruerat
            i dag. Eftersom eleverna är ovana vid det arbetssättet, är lärarhandledningen
            en förutsättning för att det skall fungera över huvud taget. Inte
            minst svaga elever är beroende av handledning för att kunna fullfölja
            sina specialarbeten.
          </note>
          <note n="4c0e6819">
            Att undervisningstiden minskar medför troligen också att antalet
            övertaliga lärare blir fler. Det är inte en särskilt positiv utveckling
            med tanke på situationen på arbetsmarknaden.
          </note>
          <note n="5f2a7266">
            Herr talman! Det finns alltså många skäl som talar för att avfärda
            minskningen av den minsta garanterade undervisniningstiden för
            gymnasiet och bifalla reservation 1, som bl.a. bygger på en motion
            från oss kristdemokrater.
          </note>
          <note n="ce847a14">
            Anf. 82 AGNETA LUNDBERG (s)
          </note>
          <note n="d6abbe09">
            Herr talman! Jag börjar med att yrka bifall till utskottets hemställan
            i betänkande UbU9 i dess helhet och avslag på reservationerna.
          </note>
          <note n="042540e4">
            Vad gäller ändringar av timplanen för gymnasieskolan anför regeringen
            att det statsfinansiella läget kräver att statliga besparingar
            görs också när det gäller gymnasieskolan. Enligt regeringens mening
            måste statliga besparingar på skolområdet på grund av det kommunala
            utjämningsbidragets konstruktion innebära förändringar i den statliga
            regleringen av skolan.
          </note>
          <note n="8f6a3d7e">
            För gymnasieskolans del föreslår regeringen att den minsta garanterade
            undervisningstiden för samtliga nationella program skall minska
            med 30 timmar. 20
          </note>
          <note n="df8e39cf">
            timmar avser minskad tid för lokalt tillägg för ämnesanknuten
            praktik, och 10 timmar avser minskad tid för lärarhandledning
            för specialarbete.
          </note>
          <note n="75af2cb9">
            Den nya timplanen skall enligt regeringens förslag införas fr.o.m.
            den 1 juli 1995 och gälla de elever som börjar höstterminen 1995.
            Besparingarna skall vara 62
          </note>
          <note n="661efeed">
            miljoner kronor för budgetåret 1995/96, 82 miljoner budgetåret
            1997 och 125 miljoner budgetåret 1997/98.
          </note>
          <note n="a7675376">
            Ulf Melin sade att besparingarna har gått ljudlöst förbi. Det
            kanske beror på att man inom gymnasieskolan förstår att man också
            måste vara med när det gäller besparingar och att den föreslagna
            besparingen är överkomlig.
          </note>
          <note n="c365d205">
            Utskottet anser att det är befogat att statliga besparingskrav
            på skolans område åtföljs av sådana förändringar i den statliga
            regleringen som möjliggör besparingar. De regelförändringar som
            regeringen därför föreslagit kan utskottet ställa sig bakom. Samtidigt
            vill utskottet framhålla att timplanerna för gymnasieskolan i
            skollagen reglerar den minsta garanterade undervisningstiden.
            Skolhuvudmannen avgör själv om mer undervisningstid skall läggas
            ut. Jag erkänner gärna att jag inte tror att speciellt många kommuner
            lägger ut ytterligare tid, men möjligheten finns.
          </note>
          <note n="d496af66">
            Herr talman! Ungdomar som är svårt rörelsehindrade har enligt
            5 kap. 28 § skollagen rätt att efter fullgjord skolplikt få utbildning
            på ett nationellt program på gymnasieskolan med en s.k. Rh-anpassad
            utbildning. Med detta menas en för dessa ungdomar speciellt anpassad
            utbildning kombinerad med särskilda omvårdnadsinsatser i form
            av boende i elevhem, omvårdnad i boendet och habilitering som
            anordnas i de kommuner som regeringen bestämmer.
          </note>
          <note n="f134066f">
            Skolorna är riksrekryterande. Antalet elever beräknas läsåret
            1995/96 till totalt 125 stycken.
          </note>
          <note n="014f0c0e">
            Den Rh-anpassade utbildningen omfattar som nämnts enbart de nationella
            programmen. I nu föreliggande proposition erinrar regeringen om
            att intentionerna vid införandet av den Rh-anpassade utbildningen
            var att sörja för tillgång till gymnasieutbildning även för den
            mycket lilla grupp svårt rörelsehindrade elever som har behov
            av så stora och samordnade resurser och personal med speciell
            kompetens vad gäller utbildning och habilitering att det inte
            är praktiskt möjligt att anordna detta på den egna gymnasieorten.
            Regeringen anser därför, med den möjlighet till specialanpassning
            av utbildning på nationella program som finns för denna grupp
            elever, inte att det föreligger några pedagogiska skäl att införa
            individuella program. Regeringen anser inte heller att det finns
            andra skäl att utöka Rh-utbildningen till att omfatta individuella
            program.
          </note>
          <note n="e1548919">
            Enligt regeringens uppfattning vore det olyckligt att i den lilla
            gruppen svårt rörelsehindrade elever med rätt till Rh-anpassad
            utbildning inkludera även de utvecklingsstörda eleverna, eftersom
            dessa elever kräver ytterligare förstärkning i form av andra lärare
            med annan kompetens, etc.
          </note>
          <note n="ecb95f76">
            Mot denna bakgrund föreslår regeringen att bestämmelserna i 5
            kap. 28 § skollagen om rätt till Rhanpassad utbildning ändras
            så att rätten tillkommer svårt rörelsehindrade ungdomar efter
            avslutad grundutbildning eller motsvarande.
          </note>
          <note n="1b413de9">
            Av förarbetena till bestämmelsen, prop.
          </note>
          <note n="f01e2472">
            1990/91:85 s. 180, framgår att särskoleutbildning inte kan anses
            motsvara grundskoleutbildning.
          </note>
          <note n="31daac97">
            Utskottet konstaterar att den Rh-anpassade gymnasieutbildningen
            är avsedd för den mycket begränsade grupp svårt rörelsehindrade
            ungdomar som på grund av detta funktionshinder inte kan följa
            den reguljära studiegången i gymnasieskolan och som har speciella
            behov av social omvårdnad och habilitering.
          </note>
          <note n="defa1853">
            Utbildningen på de nationella programmen inom denna skolform
            är i realiteten också specialanpassad efter varje elevs förutsättningar.
          </note>
          <note n="efbb8999">
            Utskottet erinrar om bestämmelserna i 10 kap.
          </note>
          <note n="ccd6d2e9">
            gymnasieförordningen som inom den Rh-anpassade utbildningen ger
            möjligheter till en jämkning av timplanen och undervisningen enligt
            en specialinriktad kursplan.
          </note>
          <note n="ee2d0782">
            Tack, herr talman!
          </note>
          <note n="fc6a6c55">
            Anf. 83 ULF MELIN (m) replik
          </note>
          <note n="6706ce54">
            Herr talman! Jag skulle vilja ställa två frågor till
          </note>
          <note n="aa56a22d">
            Agneta Lundberg.
          </note>
          <note n="44598013">
            Agneta Lundberg inleder med att säga att man gör besparingar
            på grund av det statsfinansiella läget. Det kan jag ha förståelse
            för. Men hur fungerar det rent logiskt när samma regering samtidigt
            lägger 3 miljarder på det s.k. NT-arvode som Inger Davidson nämnde
            och 15 miljoner på stipendier till komvuxstuderande? Det är pengar
            som vi inte har anslagit tidigare.
          </note>
          <note n="4048269b">
            Jag skulle vilja få utrett hur detta går ihop.
          </note>
          <note n="a18b0cd9">
            Den andra frågan gäller den minskade undervisningstiden. Vi är
            överens om att kommunerna sannolikt inte kommer att ligga över
            den nivå som timplanen stipulerar. Sänder man rätt signal till
            elever och skolor genom att minska undervisningstiden i gymnasieskolan
            när vår omvärld gör tvärtom? I stället för att minska undervisningstiden
            ökar man den.
          </note>
          <note n="4f5ab8fc">
            Anf. 84 AGNETA LUNDBERG (s) replik
          </note>
          <note n="31a4eb6d">
            Herr talman! Ulf Melin talar om den satsning som görs på komvux
            och NT-utbildningen. Som jag ser det handlar det om två skilda
            saker. Den ena handlar om ungdomsskolan. Den andra handlar om
            arbetsmarknadspolitiska åtgärder för att vi skall få ytterligare
            utbildad personal inom NT-området.
          </note>
          <note n="2b6ab99f">
            Ulf Melin talade om signalen att minska undervisningstiden. Det
            är klart att det vore bra om vi kunde göra mera, men i en avvägning
            mellan att göra andra besparingar har vi valt att minska på den
            här tiden.
          </note>
          <note n="e68d9a94">
            Anf. 85 ULF MELIN (m) replik
          </note>
          <note n="c4d498eb">
            Herr talman! Det är inte riktigt så enkelt att man kan säga att
            det handlar om två vitt skilda saker. Det som vi diskuterar i
            dag gäller anslag till en del av gymnasieskolan. Men vårt utskott
            och även Utbildningsdepartementet behandlar trots allt det totala
            anslaget på utbildningsområdet.
          </note>
          <note n="2373e287">
            Jag har förståelse för att man säger att besparingar måste göras
            av statsfinansiella skäl. Men det är ganska förvånande att man
            samtidigt skapar en gräddfil för vissa människor på högskolan
            - genom ett NT-arvode som omfattar 3 miljarder kronor - och för
            vissa komvuxstuderande, inte alla. Jag tror att det är oerhört
            svårt att förklara detta för andra människor.
          </note>
          <note n="932bb562">
            Anf. 86 AGNETA LUNDBERG (s) replik
          </note>
          <note n="9ff2a3ea">
            Herr talman! Jag tror inte att det är svårt för människor att
            förstå detta. Det ena handlar ju om en satsning på ungdomsskolan.
            Det andra handlar om arbetsmarknadspolitiska åtgärder. Det är
            indirekt en besparing. Man minskar statens utgifter för arbetslöshet.
            Man utbildar ytterligare personer inom angelägna områden och minskar
            samtidigt arbetslösheten.
          </note>
          <note n="8a8ebb42">
            Tack!
          </note>
          <note n="039543c8">
            Anf. 87 ANDREAS CARLGREN (c) replik
          </note>
          <note n="b5baec29">
            Herr talman! Kraven på utbildning kommer att öka för våra ungdomar.
            Kraven ökar i andra länder.
          </note>
          <note n="4c18e911">
            Våra ungdomar kommer att konkurrera om jobb som kräver mer utbildning,
            inte mindre utbildning. Vi vet att utbildningsnivån kommer att
            behöva höjas i Sverige. Då är min fråga till Agneta Lundberg:
            Är det rätt utbildningspolitiskt besked till Sverige att minska
            den garanterade undervisningstiden i gymnasieskolan?
          </note>
          <note n="2cfecdba">
            När det gäller de Rh-anpassade gymnasieutbildningarna redogör
            Agneta Lundberg för regeringens uppfattning. Hon gör det mycket
            väl. Jag hade hoppats att socialdemokraterna i riksdagen skulle
            inse att regeringen på den här punkten gör ett misstag. Eftersom
            jag nu tror att detta är ett misstag hoppas jag att det skall
            gå att rätta till och att det skall vara möjligt att återkomma
            med krav i enlighet med vad jag skriver i reservationen.
          </note>
          <note n="0e484b38">
            Anf. 88 AGNETA LUNDBERG (s) replik
          </note>
          <note n="478b8684">
            Herr talman! När det gäller gymnasietiden är det viktigt att
            komma ihåg att antal timmar inte avgör kvaliteten. Vi har ett
            ordentligt arbete framför oss -
          </note>
          <note n="3800c121">
            framför allt ute på gymnasieskolorna - med att förändra arbetssätt
            och arbetsformer, så att det blir en högre kvalitet på undervisningen.
            Det tror jag är den största utmaningen. Vi kan lägga på många
            fler timmar och kanske ändå inte nå den ökade kvalitet som vi
            allihop önskar.
          </note>
          <note n="fa577439">
            Andreas Carlgren sade att jag redogjorde för regeringens uppfattning.
            Jag sade också att utskottet delar den uppfattningen.
          </note>
          <note n="db9f410e">
            Anf. 89 ANDREAS CARLGREN (c) replik
          </note>
          <note n="9fc7ea5b">
            Herr talman! Det senaste är precis det som jag beklagar. Jag
            hoppas att det så småningom skall gå att få en annan riksdagsmajoritet
            och ett annat beslut.
          </note>
          <note n="2729c223">
            Men jag skall gå tillbaka till frågan om det är rätt besked till
            Utbildningssverige att nu minska den garanterade undervisningstiden
            i gymnasieskolan. Frågan kvarstår. Agneta Lundberg vill inte svara
            på frågan om det är rätt utbildningspolitisk signal.
          </note>
          <note n="dbaf8aea">
            Jag kan förstå att Agneta Lundberg inte vill göra det. Det är
            naturligtvis inte den rätta utbildningspolitiska signalen. Detta
            är en nödåtgärd för att man skall klara av besparingar till följd
            av utgifter som den socialdemokratiska regeringen föreslår på
            andra områden och som utbildningspolitiskt sett borde vara mindre
            viktiga. Totalt sett kommer detta att minska chanserna för våra
            ungdomar att konkurrera om jobb som kräver en högre utbildningsnivå.
          </note>
          <note n="67495976">
            Anf. 90 AGNETA LUNDBERG (s) replik
          </note>
          <note n="a504e18d">
            Herr talman! Jag är inte alls rädd när det gäller den signal
            som vi ger om en minskad undervisningstid. Detta är inte någonting
            väldigt dåligt. Det är klart att det inte är någon önskvärd åtgärd,
            men vi ger också många andra signaler när det gäller utbildningspolitiken,
            t.ex. i fråga om livslångt lärande. Det är inte bara i gymnasieskolan
            som man utbildar sig. Jag tror att det är minst lika viktigt att
            man poängterar det livslånga lärandet. Tiden är ju, som jag sade,
            inte det allena saliggörande. Det handlar också om att få kvalitet
            på undervisningen.
          </note>
          <note n="5b92ce0d">
            Anf. 91 INGER DAVIDSON (kds) replik
          </note>
          <note n="f38c323e">
            Herr talman! När det handlar om det sparbeting som staten har
            och som vi på ett eller annat sätt måste uppfylla upprepar företrädare
            för regeringen hela tiden, som ett mantra, att alla måste vara
            med och spara. Därför har man genomfört den här besparingsåtgärden.
            I och med det skall diskussionen tystna.
          </note>
          <note n="0bbe2b4b">
            Jag tycker att man gör det för enkelt för sig. Det handlar faktiskt
            om att våga göra prioriteringar också när man skall spara. På
            utbildningsområdet gör jag bedömningen att prioriteringarna är
            helt felaktiga.
          </note>
          <note n="7af5e656">
            Man gör stora satsningar som kostar miljarder kronor som bara
            går till en liten grupp elever medan man väljer att minska den
            garanterade undervisningstiden på gymnasiet för tusentals elever.
            De kommer därmed att minska sin konkurrenskraft gentemot ungdomar
            från andra länder.
          </note>
          <note n="8ec0d3c5">
            Jag utgår från att detta beslut måste ha föregåtts av en prioriteringsdiskussion
            i den socialdemokratiska riksdagsgruppen. Det vore intressant
            att få reda på orsakerna till att man gjorde den prioritering
            som man gjorde.
          </note>
          <note n="e4dc9ca3">
            Anf. 92 AGNETA LUNDBERG (s)
          </note>
          <note n="084d61ac">
            Herr talman! Vi kräver inte och vill inte heller att det skall
            vara någon tystnad sedan vi har lagt fram förslagen. Man skall
            självklart diskutera och fundera om det är rätt och riktigt. Det
            har vi naturligtvis gjort innan vi har lagt fram förslagen. Vi
            har då sagt att alla måste vara med och spara på något sätt. Vi
            har gjort den bedömningen att gymnasieskolan får göra en besparing,
            och vi har skyddat grundskolan och satsat på komvux. Det är inte
            ett hugskott, utan det är någonting som vi har diskuterat väldigt
            mycket och känt varit riktigt.
          </note>
          <note n="e93ca312">
            Överläggningen var härmed avslutad.
          </note>
          <note n="a969ca65">
            (Beslut fattades efter 14 §.)
          </note>
          <note n="64bcfaf1">
            13 § Vattenrätt m.m.
          </note>
          <note n="f52fd8c5">
            Föredrogs
          </note>
          <note n="8f778359">
            Bostadsutskottets betänkande 1994/95:BoU15
          </note>
          <note n="4639b362">
            Vattenrätt m.m. (prop. 1994/95:135)
          </note>
          <note n="3671c9eb">
            Anf. 93 KNUT BILLING (m)
          </note>
          <note n="b39f54cb">
            Herr talman! I bostadsutskottets betänkande nr 15
          </note>
          <note n="51248ae1">
            behandlas ersättningsbestämmelser i vattenlagen. Vi moderater
            har yrkat avslag på propositionen, vilket vi har utvecklat i en
            reservation.
          </note>
          <note n="d924e8a7">
            När man nu gör som i detta förslag, dvs. ändrar redan gällande
            lagstiftning, måste man iaktta en viss försiktighet. Man måste
            beakta den enskildes rättssäkerhet. En kraftverksägare som har
            en lagakraftvunnen dom och fått tillstånd till ett vattenföretag
            måste kunna lita på att de förutsättningar som givits genom lag
            och dom blir bestående. Det här är viktigt, både för ekonomisk
            och teknisk planering. Även andra än företagaren själv har intresse
            av att så sker. Det gäller i synnerhet olika kreditgivare till
            företagaren.
          </note>
          <note n="26ae3aed">
            Regeringens proposition genombryter den här principen, och vi
            menar att det är fel. Det är självklart att en företagare i förväg
            skall kunna bedöma de rättsliga konsekvenserna av sitt handlande.
          </note>
          <note n="7cb8d97c">
            Mot denna bakgrund, herr talman, yrkar jag bifall till reservationen.
          </note>
          <note n="f7f23fa4">
            Anf. 94 BRITTA SUNDIN (s)
          </note>
          <note n="eb3fc240">
            Herr talman! Ett tillstånd till ett vattenföretag som har lämnats
            med stöd av vattenlagen kan omprövas.
          </note>
          <note n="9c467983">
            Även tillstånd enligt äldre lagstiftning kan omprövas, men ersättningsreglerna
            när det gäller skadeförebyggande eller skadekompenserande åtgärder
            är olika för äldre och nyare tillstånd. Det är detta som regeringen
            vill rätta till med den här propositionen.
          </note>
          <note n="9c3ad4e9">
            För skadeförebyggande åtgärder, som t.ex. erosionsskydd, spegeldammar
            eller fisktrappor, och för skadekompenserande åtgärder, som t.ex.
            fiskodling eller utsättning av fisk, utgår ingen ersättning enligt
            vattenlagen. Däremot utgår ersättning enligt den äldre lagstiftningen.
            Förslaget innebär att även de som har fått tillstånd enligt äldre
            lagstiftning skall få betalningsansvaret för sådana åtgärder.
          </note>
          <note n="1f1e2e9f">
            Hänsyn till miljön har fått en allt större betydelse för de regelverk
            som styr samhällslivet. Det är viktigt för oss alla att miljöförbättringar
            sker. Så långt det är möjligt bör också varje verksamhet bära
            de kostnader som kan hänföras till verksamheten. Det gäller också
            miljökostnader.
          </note>
          <note n="ca985ee0">
            För att en omprövning över huvud taget skall ske, måste det finnas
            ett uttalat allmänt intresse. Omprövningen får inte heller innebära
            att förutsättningarna för företaget ändras. Villkoren får heller
            inte medföra kostnader som står i missförhållande till de fördelar
            som kan finnas ur allmän synpunkt. Så står det i lagen.
          </note>
          <note n="d162f2a0">
            Att förändra villkoren för ett kraftföretag är alltså omgärdat
            med stränga bestämmelser. Jag tycker att det är alldeles självklart
            att den som förorsakar skada på miljön eller kostnader för att
            förebygga skador också skall ha ansvaret för de kostnaderna, i
            det här fallet vattenföretagen. Det här är också helt i linje
            med EU:s miljörättsregler. Kraftföretagen, som är mycket vinstgivande,
            särskilt de äldre, har säkert ekonomiska möjligheter att ta över
            kostnadsansvaret.
          </note>
          <note n="1bc3a5d4">
            I det här betänkandet behandlas också ett antal motioner om dammsäkerhet
            och översvämningar. För närvarande arbetar Dammsäkerhetsutredningen
            med dessa frågor, och den förväntas snart komma med ett ställningstagande.
            I avvaktan på det har ett enigt utskott avstyrkt de motionerna.
          </note>
          <note n="5d4b2f1d">
            Några motioner om vattenlagen och miljön har fått samma behandling,
            dvs. avstyrkan med hänvisning till
          </note>
          <note n="90ac158b">
            Miljöbalksutredningen, som behandlar frågan om vattenlagen skall
            inarbetas i miljöbalken.
          </note>
          <note n="eebf3f60">
            Herr talman! Jag yrkar bifall till hemställan i bostadsutskottets
            betänkande nr 15 och avslag på den moderata reservationen.
          </note>
          <note n="e93ca312">
            Överläggningen var härmed avslutad.
          </note>
          <note n="a969ca65">
            (Beslut fattades efter 14 §.)
          </note>
          <note n="c65531e4">
            14 § Arbetslivspolitik
          </note>
          <note n="f52fd8c5">
            Föredrogs
          </note>
          <note n="c76077a7">
            Arbetsmarknadsutskottets betänkande 1994/95:AU12
          </note>
          <note n="0c6c94b4">
            Arbetslivspolitik (prop. 1994/95:100 delvis)
          </note>
          <note n="3b837dd0">
            Anf. 95 ELVING ANDERSSON (c)
          </note>
          <note n="d5152caa">
            Herr talman! Vi har, som vi alla vet, en mycket bekymmersam arbetslöshetssituation,
            med en för svenska förhållanden unikt hög arbetslöshet.
          </note>
          <note n="1c6dc23f">
            Arbetslösheten är dock inte jämnt fördelad. Vissa grupper är
            väsentligt hårdare drabbade än andra. Hit hör utan tvekan de människor
            som har någon form av handikapp. Bland dessa är arbetslösheten
            väsentligt högre än bland genomsnittet.
          </note>
          <note n="8827066b">
            Många gånger kan ganska enkla anpassningsåtgärder på arbetsplatsen
            medverka till att människor med t.ex. olika funktionsnedsättningar
            kan sköta ett arbete. Inte minst den nya tekniken och den snabba
            teknikutvecklingen skapar nya förutsättningar för handikappade
            att komma in på den ordinarie arbetsmarknaden.
          </note>
          <note n="41f5e504">
            Information och anpassningar av arbetsmiljön för personer med
            funktionshinder är en uppgift som åvilar en rad myndigheter. AMS
            har bl.a. omfattande informationsmaterial om olika stöd, bl.a.
            bidrag till arbetstekniska hjälpmedel och anpassning av arbetsmiljön.
          </note>
          <note n="739c9dca">
            I det betänkande som vi nu diskuterar, AU12, är det framför allt
            på två punkter som jag är mycket kritisk till utskottsmajoritetens
            förslag. Det gäller dels neddragningarna för Samhall, dels sänkningen
            av taket för lönebidragen.
          </note>
          <note n="e46f8765">
            Samhall driver en mycket bra verksamhet, som ger meningsfulla
            arbeten åt många människor som annars skulle stå utanför den ordinarie
            arbetsmarknaden. Effektivisering av verksamheten sker kontinuerligt,
            och trots den rådande arbetsmarknadssituationen ökar antalet arbetstagare
            som går från anställning i
          </note>
          <note n="b52084a0">
            Samhall till arbete på den ordinarie arbetsmarknaden.
          </note>
          <note n="1333a369">
            Man har alltså lyckats med utslussningsarbetet. Detta är ett
            mycket gott betyg på Samhalls verksamhet.
          </note>
          <note n="ab03fede">
            Att nu minska anslagen till Samhall är inte samhällsekonomiskt
            motiverat. Tvärtom är en sådan åtgärd klart kontraproduktiv. Självklart
            skall vi ha ett tryck på Samhall att fortsätta att rationalisera
            verksamheten och öka produktiviteten. Det måste alla verksamheter
            kontinuerligt utsättas för. Men det ekonomiska utrymme som uppstår
            genom ökad produktivitet och bättre effektivitet bör inte, enligt
            Centerns förmenande, dras in till statskassan utan i stället användas
            för att bereda fler människor jobb inom Samhall. Det är en samhällsekonomiskt
            klok politik. Från
          </note>
          <note n="36ff1519">
            Centerns sida vill vi dessutom tillföra ytterligare 300
          </note>
          <note n="37b42948">
            miljoner kronor till Samhall, så att än fler människor kan beredas
            jobb inom den sektorn.
          </note>
          <note n="1342868d">
            Utskottsmajoriteten ställer sig också bakom -
          </note>
          <note n="6ab183a2">
            vilket jag beklagar - regeringens förslag om att sänka taket
            för bidrag till anställningar med lönebidrag från
          </note>
          <note n="1d9c4440">
            90 till 80 %. Detta är mycket beklagligt. Detta kommer att drabba
            många av de arbetstagare som har lönebidrag mycket hårt. Inom
            olika ideella organisationer, inte minst inom handikapprörelsen,
            finns relativt många anställda med lönebidrag. Det är inom ett
            brett spektrum av föreningslivet, inte bara handikapprörelsen,
            utan också idrottsrörelsen, andra ideella organisationer och politiska
            organisationer osv. Dessa organisationer har oftast inte ekonomiska
            resurser att ta på sig en ökad lönekostnad för sina anställda.
          </note>
          <note n="fd246260">
            Resultatet kommer därför att bli - jag har redan fått flera signaler
            om det - antingen sänkta löner eller, vilket är troligare, att
            många kommer att avskedas och ställas utan jobb i ganska stor
            omfattning. Dessa folkrörelser har nämligen inte råd att ta på
            sig en ökad kostnad, även om dessa människor gör en mycket bra
            arbetsinsats och sköter sina jobb utmärkt. Den ideella sektorn
            är sådan att det inte finns några ekonomiska resurser att betala
            högre lönekostnader för. Det kommer alltså att resultera i att
            människor med olika slag av arbetshandikapp avskedas. Jag tycker
            att det är både grymt och onödigt. Det finns inga samhällsekonomiska
            vinster med ett sådant förfaringssätt.
          </note>
          <note n="de2b7748">
            Herr talman! Det finns ytterligare saker i detta betänkande som
            kan kommenteras, men jag har valt att koncentrera mig på de två
            områden som jag tycker är de mest anmärkningsvärda. Jag hoppas
            att debatten skall kunna handla om de två frågorna.
          </note>
          <note n="b5971cda">
            Jag står naturligtvis bakom samtliga de reservationer till utskottets
            betänkande som jag har undertecknat, men för att få en effektiv
            arbetsordning här i kammaren nöjer jag mig med att yrka bifalla
            till reservationerna nr 4, 7 och 10.
          </note>
          <note n="c3c0fbf4">
            Anf. 96 OLA STRÖM (fp)
          </note>
          <note n="fc63a864">
            Herr talman! Det som är kärnan i svensk arbetsmarknadspolitik
            är att i alla lägen hävda arbetslinjen.
          </note>
          <note n="b619f9bf">
            Det är viktigt att alltid ha den utgångspunkten för att inte
            gå fel i det besvärliga och komplexa läge som den svenska arbetsmarknadspolitiken
            befinner sig i.
          </note>
          <note n="99cfeca4">
            Vi talar i dag om massarbetslöshet, och därför är det svårt att
            hitta en term som på ett bra sätt beskriver situationen för de
            många arbetshandikappade på arbetsmarknaden. Megamassarbetslöshet
            låter krystat, men vi minns alla den redovisning som Handikapputredningen
            gjorde redan 1991, i en ganska god konjunktur, av att arbetslösheten
            var 70 % i vissa grupper med de svåraste funktionshindren. Det
            är siffror som skrämmer, och de blir inte bättre av att vi i dag
            har att ta ställning till ett utskottsförslag som riskerar att
            ytterligare öka arbetslösheten hos en redan mycket utsatt grupp.
          </note>
          <note n="e041b2d3">
            Därför anser vi i Folkpartiet att den del av arbetsmarknadspolitiken
            som vi har att behandla i dag är särskilt viktig. Det handlar
            inte om att favorisera funktionshindrade gentemot andra grupper
            på arbetsmarknaden, utan om att ge funktionshindrade en rimlig
            chans till en meningsfull sysselsättning och ett mer värdigt liv.
            Vi har lång väg att gå. Men det förutsätter att vi fortsätter
            att arbeta med visionen om ett samhälle där alla oavsett förutsättningar
            ges samma chans.
          </note>
          <note n="5c403b62">
            Väljer riksdagen i dag att följa utskottsmajoriteten innebär
            det ett litet steg tillbaka.
          </note>
          <note n="e92f5407">
            Utskottsmajoriteten säger ungefär så här: Det måste sparas på
            alla områden. Vi kan inte tillåta oss högre utgifter i det nuvarande
            statsfinansiella läget, och vi satsar trots allt ändå rätt mycket
            pengar på de arbetshandikappade. Enligt vår uppfattning håller
            inte detta resonemang i alla delar.
          </note>
          <note n="ec3784e6">
            För det första innebär politik att prioritera. Att säga att vissa
            insatser är viktigare än andra är faktiskt både politikens uppgift
            och skyldighet. Det är därför vi i Folkpartiet väljer att lägga
            500 miljoner kronor mer än utskottsmajoriteten på insatser för
            funktionshindrade på arbetsmarknaden. Det är inte 500 miljoner
            som vi sprätter i väg - det är 500 miljoner som är fullt ut finansierade
            i vårt budgetalternativ. Det är t.ex. en tiondel av vad RAS kostade.
            Det handlar som sagt om att prioritera.
          </note>
          <note n="6549b143">
            För det andra kan man med fog påstå att det i stället blir en
            ekonomisk vinst för samhället att göra de satsningar på lönebidrag
            och på Samhall som vi i
          </note>
          <note n="21d0e4c1">
            Folkpartiet förordar tillsammans med andra. I själva verket innebär
            en extra satsning mer en omprioritering än en extra utgift. Resurser
            som i dag bekostar uppehället för funktionshindrade i passiva
            åtgärder växlas till resurser för offensiva, aktiva åtgärder och
            leder till ökad sysselsättning inom Samhall och ökad sysselsättning
            på den reguljära arbetsmarknaden genom att vi avstår från att
            försämra villkoren för lönebidrag.
          </note>
          <note n="4e82b743">
            Det är det som brukar kallas aktiv arbetsmarknadspolitik. Det
            är det som brukar kallas att hävda arbetslinjen. Detta måste omfatta
            även de arbetshandikappade, anser vi.
          </note>
          <note n="e7f7b32d">
            Herr talman! Kunskap sitter i knoppen mer än i kroppen. Det finns
            egentligen ingen ursäkt för att fysiskt funktionshindrade inte
            har kommit ut på den reguljära arbetsmarknaden i större utsträckning
            än vad som i dag är fallet. Den drastiska teknikutveckling som
            arbetslivet genomgår i dag borde öka de fysiskt funktionshindrades
            möjligheter att få jobb, dels därför att teknikstödet för funktionshindrade
            i dag är så avancerat att handikappet i de allra flesta fall kan
            reduceras till ett minimum, dels därför att den moderna arbetsmarknaden
            värderar kunskap alltmer och fysisk förmåga allt mindre.
          </note>
          <note n="eaa6515b">
            Hur funktionshindrad en människa är beror mer på miljön hon vistas
            i än på hennes handikapp i sig. Det är alltså fullt möjligt att
            väsentligt reducera handikappets betydelse i arbetslivet om ambitionen
            finns. Där har vi i politiken en stor uppgift, inte bara att informera
            utan också att skapa opinion mot de fördomar som alltjämt finns
            i arbetslivet och bland arbetsgivarna.
          </note>
          <note n="47986e0a">
            Det finns flera skäl att vara kritisk mot utskottsmajoritetens
            förslag att sänka nivån på lönebidragen. Det finns risk att många
            funktionshindrade som i dag har meningsfull sysselsättning i bl.a.
            föreningslivet kommer att förlora sina jobb.
          </note>
          <note n="b6ce0841">
            Men vi är också kritiska av principiella skäl. De principer vi
            i dag har för att beräkna lönebidragets nivå är delvis föråldrade.
            De utgår i första hand från personens handikapp. Ändå vet vi att
            graden av handikapp i högre grad är beroende av de arbetsuppgifter
            den funktionshindrade har att utföra och av hur väl teknikstödet
            är utformat på arbetsplatsen än av personens faktiska handikapp.
          </note>
          <note n="adef6ebf">
            Handläggarna i lönebidragsärenden är väl införstådda med att
            så är fallet. De har också den kunskap som behövs för att tillsammans
            med arbetsgivare komma överens om lönebidragets nivå. Dessutom
            finns möjlighet att efter en tid omförhandla lönebidragets storlek.
          </note>
          <note n="70b2a059">
            När utskottsmajoriteten nu vill gå in och detaljreglera detta
            förfarande ytterligare riskerar vi att få en situation där lönebidragshandläggarnas
            handlingsfrihet begränsas och färre funktionshindrade får jobb.
          </note>
          <note n="62f1778c">
            Det är bl.a. av den anledningen som vi i Folkpartiet går emot
            denna försämring.
          </note>
          <note n="03600b5d">
            Vi kan alltså konstatera att funktionshindrade över lag har det
            betydligt svårare på arbetsmarknaden än andra grupper i samhället.
            Men även inom gruppen funktionshindrade finns det stora skillnader.
            Den kanske mest utsatta gruppen är de psykiskt funktionshindrade.
            Denna grupp funktionshindrade har hamnat på undantag över lag
            i handikappolitiken och har det mycket svårt på arbetsmarknaden.
            Det är inte minst ur denna aspekt som Folkpartiet förordar att
          </note>
          <note n="35e6a00e">
            Samhall ges möjlighet att anställa ytterligare 1 500
          </note>
          <note n="eccc8b97">
            personer. Samhall har visat sig vara ett bra alternativ för de
            psykiskt funktionshindrade. Här kan arbetstempo, arbetsuppgifter
            och arbetslag skräddarsys för att passa den enskildes behov, vilket
            är särskilt viktigt för de psykiskt funktionshindrade.
          </note>
          <note n="1713f798">
            Herr talman! Det finns stora mänskliga och ekonomiska vinster
            för samhället med att bedriva en offensiv arbetslivspolitik. Med
            enkla åtgärder kan funktionshindrade ges en möjlighet till meningsfull
            sysselsättning och ett värdigt liv i stället för en passiv tillvaro,
            ofta med förtidspension.
          </note>
          <note n="bf4a69f7">
            Jag står bakom de reservationer som Folkpartiet har avgivit i
            utskottet men vill här yrka bifall dels till dem som Elving Andersson
            har yrkat bifall till, reservation 3 och 4, dels till reservation
            7.
          </note>
          <note n="1c778d1d">
            Anf. 97 INGRID BURMAN (v)
          </note>
          <note n="7885c4ec">
            Herr talman! Antalet förtidspensionärer har ökat kraftigt. De
            utgör i dag över 400 000 personer. Det motsvarar mer än 9 % av
            arbetskraften.
          </note>
          <note n="f21a1822">
            Under 1993 förtidspensionerades 62 500 personer.
          </note>
          <note n="4d5a9c77">
            Lägg därtill drygt 150 000 långtidssjukskrivna, som svarar för
            hälften av kostnaderna i sjukförsäkringen eller 15 miljarder kronor
            per år.
          </note>
          <note n="e0e6ab84">
            Varje år skadas alltså ett stort antal människor i arbetslivet.
            I dag drabbas också yngre och medelålders. Att förebygga arbetsskador
            och att rehabilitera långtidssjukskrivna för att få dem tillbaka
            i arbete är en god affär, mänskligt och ekonomiskt, både för arbetsgivare
            och för samhälle.
          </note>
          <note n="9b7aebab">
            Grunden för att vi skall sluta producera förtidspensionärer och
            långtidssjukskrivna är ett förebyggande arbetsmiljöarbete och
            en snabb och aktiv rehabilitering för dem som har skadats i arbetet.
          </note>
          <note n="914774c8">
            Vänsterpartiet har motionerat om en obligatorisk företagshälsovård
            som ett instrument för att förebygga arbetsskador. Socialdemokraterna
            lade så sent som förra året fram en nästan identisk partimotion
            där man med kraft argumenterade för behovet av en obligatorisk
            företagshälsovård.
          </note>
          <note n="282101d5">
            Nu avvisar samma socialdemokrati vår motion och säger att det
            under senare år har uppnåtts så positiva resultat i arbetsmiljöarbetet
            och att utskottet under senare år har intagit ståndpunkten att
            man borde avvakta möjligheterna att få till stånd en avtalsreglering
            av företagshälsovården och dess verksamhet. Det är den ståndpunkt
            som den tidigare majoriteten, den borgerliga majoriteten, i utskottet
            intagit och som socialdemokraterna år efter år i oppositionsställning
            motionerat emot.
          </note>
          <note n="4143dbe1">
            Min fråga till socialdemokraterna blir därför: Vad har hänt som
            har fått er att ändra uppfattning? Eller var er oppositionspolitik
            bara ett spel för gallerierna?
          </note>
          <note n="24ba6fd4">
            I dag finns 90 000 arbetshandikappade i åtgärder eller i arbetslöshet.
            Handikapputredningen visade att arbetslösheten bland grupper med
            omfattande funktionshinder var så hög som 60-65 %. Många unga
            går direkt från skola till förtidspension och får aldrig en möjlighet
            att komma ut i samhället.
          </note>
          <note n="802a8612">
            Människor med funktionsnedsättning utestängs alltså från arbetslivet.
            I det läget föreslår utskottets majoritet ytterligare besparingar
            som drabbar de arbetshandikappade och ökar utslagningen ur arbetslivet.
            Man sänker nivåerna på lönebidraget, vilket kommer att få till
            konsekvens att ideella organisationer, dvs. folkrörelser, idrottsrörelser,
            m.fl., kommer att få svårt att behålla dem som i dag är anställda
            med lönebidrag. Dessa organisationer har ingen ekonomisk buffert
            som skulle göra det möjligt för dem att bära ytterligare lönekostnader.
          </note>
          <note n="3a7fd762">
            Utskottets förslag kommer alltså direkt att minska de arbetshandikappades
            arbetsmarknad och innebär i sin förlängning att de slussas över
            från lönearbete till förtidspension. Redan i dag omförhandlas
            lönebidragen varje år och individuellt, i akt och mening att minska
            andelen bidrag där det är möjligt. Det här är en bra princip.
            På så sätt undviks uppsägningar av arbetshandikappade, samtidigt
            som det sätter press på de arbetsgivare som har ekonomisk möjlighet
            att minska bidragsdelen.
          </note>
          <note n="988693ac">
            Att införa en generell begränsning, sänka taket, innebär att
            man slår blint, och det innebär att arbetsmarknaden för de arbetshandikappade
            minskas. I en budget som prioriterar sysselsättningsfrågorna framstår
            förslaget som lätt absurt.
          </note>
          <note n="3587ba3d">
            I stället behövs fler lönebidragsplatser, så att förtidspensionering
            inte blir ett försörjningsalternativ och så att de arbetshandikappade
            ges en reell möjlighet att finnas på den svenska arbetsmarknaden.
          </note>
          <note n="b89caa6d">
            Utskottet föreslår också besparingar på den yrkesinriktade rehabiliteringen,
            den rehabilitering som skall leda människor tillbaka till arbetslivet
            när de har en arbetsskada eller har varit långtidssjukskrivna.
            Det måste stå klart för alla att alternativet till rehabilitering
            ofta är passivt bidragsberoende inom socialförsäkringssystemet
            eller inom a-kassan eller förtidspensionering, med allt vad det
            innebär av risk för social utslagning och marginalisering.
          </note>
          <note n="44e835de">
            Att så kraftigt minska på resurserna till AMI samtidigt som 50
            000 årligen slås ut ur arbetslivet är för
          </note>
          <note n="e18ddf04">
            Vänsterpartiet obegripligt. Även i tider med ett besvärligt statsfinansiellt
            läge måste yrkesinriktad rehabilitering vara en prioriterad uppgift,
            så att människor kan stanna kvar i arbetslivet.
          </note>
          <note n="ea9d3d0b">
            Vänsterpartiet kan inte heller acceptera förslaget att sänka
            utbildningsbidraget för inskrivna vid AMI.
          </note>
          <note n="2cc0a767">
            På sikt måste arbetsgivarna ta ett större ansvar för en aktiv
            rehabilitering. Det går inte att fortsätta med ett arbetsliv som
            slår ut människor och där arbetsgivarna överlåter ansvaret för
            detta till samhället och till de enskilda individerna. I det betänkande
            som vi nu behandlar finns inga förslag som leder i den riktningen.
          </note>
          <note n="c440de91">
            Vänsterpartiet har därför motionerat om att regeringen skall
            återkomma med förslag till konkreta lösningar och med offensiva
            förslag inom arbetslivsområdet, där arbetsmiljöfrågorna och rehabiliteringen
            är en viktig del.
          </note>
          <note n="7fb3fd87">
            Utskottets majoritet föreslår också minskade anslag till Samhall.
            Även det drabbar de arbetshandikappades möjlighet att få arbete.
            Samhall har visat att det arbete man utför är lönsamt, både mänskligt
            och ekonomiskt. T.ex. skulle 1 500 nya platser ge en samhällsekonomisk
            vinst på 90 miljoner, detta i form av minskade bidrag och ökade
            skatteintäkter. Det är alltså både mänskligt och samhällsekonomiskt
            lönsamt att satsa på jobb för arbetshandikappade. Samhall har
            lyckats väl både med att bredda sin verksamhet och med att leda
            arbetshandikappade från anställning i Samhall över till en annan
            arbetsmarknad.
          </note>
          <note n="24e23d7b">
            Samhall är en stor och viktig del av arbetshandikappades arbetsmarknad.
            Ett besparingskrav av den storlek som utskottet föreslår är ytterligare
            ett slag mot de handikappade.
          </note>
          <note n="bc6d52c4">
            För många funktionshindrade är rätten och möjligheten till ett
            arbetsbiträde en förutsättning för att kunna finnas på arbetsmarknaden.
            T.ex. synskadade och döva har ofta stora behov av arbetsbiträdeshjälp
            vid bl.a. informationsinhämtning. Menar vi allvar med att alla
            skall ha rätt och möjlighet till arbete måste vi också skapa möjligheterna.
            Då måste reglerna för arbetsbiträden ändras så att bidrag kan
            lämnas även till handikappade som har anställning med lönebidrag
            och bidragsnivåerna ses över.
          </note>
          <note n="2e82abd2">
            Handikapputredningen har i sitt kartläggningsbetänkande visat
            på vad många av oss redan känt till, nämligen att funktionshindrade
            i sitt dagliga liv utsätts för begränsningar på många områden,
            bl.a. arbetslivsområdet. Utredningen föreslog bl.a. en lag om
            arbetslivets tillgänglighet för människor med funktionshinder.
            I Vänsterpartiet tycker vi att det nu är dags att stifta den lagen.
            Förslaget finns, utredningen är gjord.
          </note>
          <note n="42aa7278">
            Slutligen, herr talman, kan jag konstatera att utskottet i sitt
            betänkande säger att det är ytterst angeläget att funktionshindrade
            människors delaktighet i samhället och deras möjlighet att aktivt
            delta i arbetslivet förbättras. Men samtidigt som man säger det
            föreslår man nu begränsningar i lönebidragsnivån, man vill minska
            anslagen till Samhall och man vill minska anslagen till den yrkesinriktade
            rehabiliteringen, dvs. man föreslår besparingar som går ut över
            de arbetshandikappade och deras rätt till arbete.
          </note>
          <note n="a1e44d9f">
            I Vänsterpartiet är vi inte bara besvikna. Vi känner också en
            stor vrede över ett samhälle som så cyniskt gör besparingar som
            går ut över de svagaste på arbetsmarknaden och rycker undan förutsättningarna
            för att de skall kunna finnas kvar i arbetslivet i stället för
            att pytsas över till bidragssystemen.
          </note>
          <note n="45d27191">
            Herr talman! Vänsterpartiet har väckt en rad motioner inom området
            och reserverat sig till förmån för samtliga. Vi avser att fortsätta
            driva de här frågorna, men för att spara kammarens tid nöjer jag
            mig här med att yrka bifall till reservationerna nr 2, 8, 12 och
          </note>
          <note n="dea850c7">
            16.
          </note>
          <note n="c232de4b">
            Anf. 98 DAN ERICSSON (kds)
          </note>
          <note n="bc37f5a9">
            Herr talman! Jag har satt upp mig på talarlistan med anledning
            av en fyrpartimotion av Sten Svensson m.fl. Det är alltså Moderaterna,
            Centern, Folkpartiet och Kristdemokraterna som har motionerat
            i en fråga av principiell karaktär. Det handlar om att en satsning
            på ytterligare platser inom Samhall samhällsekonomiskt skulle
            spara pengar i statsbudgeten. Enligt motionen, där vi pekar på
            möjligheten att skapa 1 500
          </note>
          <note n="fe942ecc">
            nya arbeten inom Samhall, skulle det här innebära en besparing
            inom a-kassa och sjukersättning och en samhällsekonomisk vinst
            på 60 000 kr per jobb.
          </note>
          <note n="4f76c1f8">
            Utskottet skriver med anledning av motionen att utskottet inte
            är övertygat om att förslaget i motionen innebär den besparing
            som motionärerna påstår men att regeringen bör studera frågan
            och ta de initiativ som är erforderliga.
          </note>
          <note n="4eabf9e8">
            Det här visar på problemet med att hantera den här typen av frågor,
            dvs. sådana som egentligen berör flera utskott. Man kan kanske
            ha en till synes positiv uppfattning om resonemanget i motionen,
            men sedan avstyrks motionen ändå på grund av att det handlar om
            att tillskjuta medel från ett konto, medan utskottet inte har
            kontroll över medlen som kommer från ett annat konto.
          </note>
          <note n="1cb320d8">
            Det hade varit bra om utskottet i stället hade velat titta närmare
            på förslaget och kanske i försöksform eller på annat sätt hade
            gett den här utmaningen till
          </note>
          <note n="37f70434">
            Samhall för att visa på att detta är möjligt. Det är ju också
            från Samhall som de här uppgifterna kommer.
          </note>
          <note n="13c65c8e">
            Motionen avstyrks av utskottet med motivet att det handlar om
            ytterligare en statsutgift. Men så är inte fallet i det principiella
            resonemanget. Problemet är att utskottet inte har att hantera
            alla de konton som behandlas i motionen. Det hade varit värdefullt
            om det här resonemanget på något sätt hade kunnat prövas.
          </note>
          <note n="91ddc5eb">
            Det är ju så på flera områden, att en satsning på att ge människor
            jobb skulle kunna spara pengar på ett annat konto.
          </note>
          <note n="213b5129">
            Nu kommer vi inte längre här i resonemanget med utskottsmajoriteten,
            men jag vill ändå, herr talman, yrka bifall till reservation nr
            4.
          </note>
          <note n="2334fb11">
            Anf. 99 SONJA FRANSSON (s)
          </note>
          <note n="c7363104">
            Herr talman! I tider av hög arbetslöshet vore det önskvärt med
            god ekonomi och starka statsfinanser.
          </note>
          <note n="f94ead99">
            Tyvärr ser verkligheten annorlunda ut. Statsskulden är nu i sig
            ett så stort problem att vi måste vara mycket varsamma med utgifter
            inom alla områden, även inom högprioriterade områden såsom arbetslivsområdet.
          </note>
          <note n="4efeba6b">
            I budgetförslaget för 1995/96 förordar utskottet att ca 19 miljarder
            kronor anslås för att främja sysselsättningen för arbetshandikappade.
            Detta är en mycket stor summa. Det är t.ex. mer än hela statsbidraget
            till gymnasieskolan. Av det Ola Ström sade lät det som om utskottsmajoriteten
            inte satsar något, men vi satsar alltså 19 miljarder för att hävda
            arbetslinjen.
          </note>
          <note n="31c4ef97">
            Åtgärder för att främja sysselsättningen för arbetshandikappade
            ser vi alltså som något mycket viktigt, som måste få stora resurser
            även i ekonomiskt kärva tider. Dessa resurser måste användas på
            ett så effektivt sätt som möjligt och styras till dem som behöver
            stödet allra mest. Genom en genomtänkt prövning av alla utgifter
            är det som vi ser det möjligt att åstadkomma nödvändiga besparingar
            utan att de mest utsatta grupperna drabbas.
          </note>
          <note n="74a90550">
            Som exempel vill jag ta vårt förslag till besparingar inom lönebidragen.
            Jag vet av egen erfarenhet att statliga myndigheter och verk har
            anställda med
          </note>
          <note n="966eb294">
            100 % lönebidrag, trots att funktionshindret minskar den enskildes
            arbetsförmåga till kanske bara 20 % i den faktiska arbetssituationen.
            Detta är en kvarleva sedan tiden före 1991, då reformen om flexibla
            lönebidrag infördes. Dessförinnan blev de funktionshindrade under
            beteckningen "arkivarbetare" hänvisade till statliga myndigheter
            och organisationer som extra, gratis arbetskraft. Det är självklart
            att varje arbetsgivare vill behålla en sådan förmån.
          </note>
          <note n="a252907c">
            Därför har det varit mycket svårt för arbetsförmedlarna att åstadkomma
            en omprövning av lönebidragsnivåerna.
          </note>
          <note n="d560cc10">
            I dag har vi högre krav än tidigare på att den enskilda personens
            förmåga, kunskaper och intressen tas till vara. Strävan är att
            var och en så långt möjligt skall ingå i arbetsgemenskapen och
            ha lön för det man faktiskt utför. Lönebidragets syfte är att
            ge arbetsgivaren kompensation enbart för den minskning av arbetsförmågan
            som orsakas av funktionshindret.
          </note>
          <note n="2a6b2e08">
            Modern ny teknik, t.ex. informationsteknik har revolutionerat
            möjligheten att kompensera för funktionshinder i arbetet. Låt
            mig visa vad jag menar genom att berätta om en grabb i 20-årsåldern
            som jag har mött i mitt arbete med unga handikappade.
          </note>
          <note n="7876a419">
            Han är mycket gravt rörelsehindrad och kan bara kontrollera rörelserna
            i ena handen. Dessutom har han inte förmåga att tala så att han
            bli förstådd. Denne grabb skulle för några år sedan inte ha kunnat
            klara ett skrivarbete, inte ens med hundraprocentigt lönebidrag.
            I dag behärskar han sin dator men är inte intresserad av kontorsarbete
            utan vill ut och jobba i skog och mark. Just nu prövar han en
            vedklyvningsmaskin som styrs via en dator. Dessutom håller man
            på att ta fram en datalösning som gör att han skall kunna kommunicera
            med sina arbetskamrater.
          </note>
          <note n="f6c57f15">
            Detta visar hur vi i framtiden genom ökade satsningar på tekniska
            hjälpmedel kan öka arbetsförmågan och därmed reducera lönebidragsnivåerna.
          </note>
          <note n="e0325321">
            Herr talman! Den besparing som utskottet nu föreslår genom ändrade
            regler för lönebidragen innebär framför allt att intentionerna
            bakom 1991 års reform äntligen genomförs. Undantagsregler gör
            att gravt funktionshindrade med behov av lönebidrag på över
          </note>
          <note n="0ab88254">
            80 % inte kommer att beröras av förändringarna.
          </note>
          <note n="3d4e08a9">
            Herr Talman! Samhall är en av landets största företagargrupper
            med 28 500 arbetshandikappade anställda 1994. I flera motioner
            föreslås att Samhall byggs ut ännu mera. Det är dock enligt utskottets
            mening ingen rimlig långsiktig lösning att samla praktiskt taget
            alla med funktionshinder i Samhall.
          </note>
          <note n="1f0ea460">
            Detta innebär ju ytterligare ett steg mot ett segregerat samhälle.
            I stället skall de platser som nu finns inom
          </note>
          <note n="e3823776">
            Samhall användas flexibelt och under en kortare tid för att möjliggöra
            en utslussning på den öppna arbetsmarknaden mera aktivt som nu
            börjat ske.
          </note>
          <note n="8ff049ef">
            Det bör betonas att de högre effektivitetskrav som
          </note>
          <note n="90a8e2bb">
            Samhall genom besparingsförslagen nu åläggs inte får leda till
            ökade krav på arbetshandikappade. Det handlar i stället om en
            effektivisering av affärsverksamheten i en uppåtgående konjunktur
            och om minskade kostnader för administrationen.
          </note>
          <note n="371e3537">
            Även efter besparingarna kommer Samhall att få
          </note>
          <note n="5e246213">
            100 % i lönesubventioner. Med denna kraftiga subventionering
            skall Samhall kunna klara att ta emot de prioriterade grupperna
            i minst samma omfattning som tidigare.
          </note>
          <note n="c14a6636">
            Det kan noteras att på den öppna arbetsmarknaden får arbetsgivare
            som anställer personer i dessa grupper sällan mer än 80 % i lönebidrag.
            I dagens arbetsmarknadsläge anser vi därför att Samhall bör koncentrera
            sin rekrytering på personer med svårare handikapp.
          </note>
          <note n="9fe959c7">
            Herr talman! Slutligen vill jag framhålla att den bästa långsiktiga
            åtgärden för att skapa förutsättningar för att hjälpa arbetshandikappade
            till ett meningsfullt arbete är att vi för en politik för ekonomisk
            återhämtning och generellt lägre arbetslöshet. Det är också viktigt
            att i rådande konjunkturuppgång få in fler handikappade på den
            öppna arbetsmarknaden.
          </note>
          <note n="d529099c">
            Jag vill i detta sammanhang påminna om att regeringen avser att
            tillsätta en utredning med uppgift att se över vilka hinder som
            möter funktionshindrade i arbetslivet och att föreslå lämpliga
            åtgärder för att reducera dessa hinder, så att funktionshindrade
            människors delaktighet i samhället och möjligheter att aktivt
            delta i arbetslivet förbättras.
          </note>
          <note n="d536e064">
            Herr talman! Med detta vill jag yrka bifall till hemställan i
            betänkandet i dess helhet.
          </note>
          <note n="0dd08300">
            Anf. 100 OLA STRÖM (fp) replik
          </note>
          <note n="3d015208">
            Herr talman! Problemet är inte att riksdagen eller utskottsmajoriteten
            i sig satsar litet pengar, för visst är den satsning som görs
            stor. Problemet är i stället att även den utökade satsning som
            bl.a. vi i Folkpartiet står bakom är otillräcklig. All statistik
            - ja, allting -
          </note>
          <note n="40f2ed62">
            talar för att de insatser som görs i arbetsmarknadspolitiken
            för att ge funktionshindrade möjlighet att komma ut på arbetsmarknaden
            är helt otillräckliga.
          </note>
          <note n="f6d65841">
            Det gäller speciellt om man för en gångs skull har en helhetssyn
            på detta och ser till vad detta kostar ekonomiskt och i mänskligt
            lidande på andra konton som vi i arbetsmarknadsutskottet i och
            för sig inte förfogar över men som ändå måste finnas med i tankebanorna
            i diskussionen om det satsas mycket eller litet pengar.
          </note>
          <note n="4d214f86">
            Även den satsning som vi föreslår på dessa två områden - det
            gäller alltså lönebidragen och Samhall
          </note>
          <note n="59b21a1e">
            - sparar pengar på andra konton. Nettokostnaden för samhället
            - och frågan är om det är en kostnad; det kanske t.o.m. är en
            vinst - blir väldigt liten. Det lönar sig alltså att vara offensiv
            här. När arbetslösheten är enorm finns det mycket att beta av.
          </note>
          <note n="538a7387">
            Sonja Fransson tar upp frågan om ytterligare en utredning. En
            utredning kan tyckas vara bra för att öka kunskapen om hindren
            på arbetsmarknaden. Men jag tycker att den handikapputredning
            som gjordes för bara några år sedan var en ytterligt bra kartläggning
            av och kunskap om de problem som finns. Nog räcker materialet
            i den utredningen för att redan nu kunna vidta kraftfulla åtgärder.
          </note>
          <note n="7cc68203">
            Anf. 101 SONJA FRANSSON (s) replik
          </note>
          <note n="0844fc2f">
            Herr talman! Ola Ström nämner de extra 500 miljoner som Folkpartiet
            vill satsa. Det är utmärkt. Också jag skulle med glädje kunna
            säga att det vore positivt.
          </note>
          <note n="e8afa6fb">
            Men vi har en ekonomi med stora problem - också
          </note>
          <note n="23b813ff">
            Ola Ströms parti har varit med om att se till att det blivit
            så - och därför känner vi att det inte är möjligt att öka på mera.
            Däremot vill vi så aktivt som möjligt utnyttja de åtgärder som
            i dag finns.
          </note>
          <note n="b40c9da5">
            Nu har vi en konjunkturuppgång. Det gäller därför att framför
            allt se till att handikappade får jobb på den öppna arbetsmarknaden.
          </note>
          <note n="ece96727">
            Vidare tar Ola Ström upp frågan om en utredning.
          </note>
          <note n="974f1b31">
            Vad man skall titta på är om t.ex. lagstiftning hindrar handikappade
            att komma in på arbetsplatser eller om man med lagstiftningen
            kan åstadkomma förenklingar och förbättringar, så att det blir
            en bättre utjämning på arbetsplatserna med en blandning av funktionshindrade
            och andra på varje arbetsplats. Det handlar alltså inte om en
            form av handikapputredning.
          </note>
          <note n="7738b999">
            Anf. 102 OLA STRÖM (fp) replik
          </note>
          <note n="03db09e5">
            Herr talman! Jag har absolut inget att invända mot att det på
            grund av det statsfinansiella läget krävs besparingar och tuffa
            tag. På den punkten har jag samma uppfattning som Sonja Fransson.
          </note>
          <note n="760602ad">
            Det kan dock vara viktigt att påminna om att vad vi gör inte
            är en utökad satsning på detta område isolerat, utan vi hämtar
            hem resurser som behövs för detta från andra områden inom arbetsmarknadspolitiken.
            Det är alltså fråga om en omprioritering.
          </note>
          <note n="73262052">
            Vi tycker att det är litet ledsamt att utskottsmajoriteten inte
            tillräckligt väl ser problemen på detta område. Nämnda lilla ytterligare
            satsning skulle vara väl motiverad jämfört med utfallet. Många
            andra reformer däremot har kanske varit litet tveksamma inom arbetsmarknadspolitiken,
            där 500 miljoner kronor mindre kanske inte hade gjort så otroligt
            mycket.
          </note>
          <note n="e6204f5e">
            Vi är inte emot de flexibla lönebidragen. Det är bara det att
            de som är bäst lämpade att avgöra detta är de som handlägger lönebidragen
            i och med att det handlar både om den enskildes handikapp och
            om de arbetsuppgifter och det teknikstöd som finns på den funktionshindrades
            arbetsplats. Därför blir det mycket bakvänt om vi i riksdagen
            är för detaljerade i våra direktiv till enskilda handläggare.
            De klarar mycket väl av att själva tillämpa de flexibla lönebidragen.
          </note>
          <note n="bc5d7d2f">
            Därför skall deras handlingsmöjligheter inte inskränkas.
          </note>
          <note n="f101d850">
            Anf. 103 SONJA FRANSSON (s) replik
          </note>
          <note n="7dd75622">
            Herr talman! Ola Ström tar upp frågan om flexibla lönebidrag.
            Jag tycker att det är viktigt att påpeka att arbetsförmedlarna
            verkligen har kämpat och försökt att genom vanliga förhandlingar
            få ned lönebidragsnivåerna. Men det är oerhört kärvt.
          </note>
          <note n="c0de5f57">
            Jag vill snarare säga att genom att det sätts ett tak på 80 %
            får de hjälp med att förhandla ned lönebidragen. Tidigare var
            det oerhört svårt, därför att det har varit en policy att det
            inom statliga verk skall vara
          </note>
          <note n="b5d33792">
            100 %. Då blir det svårt att få ned siffran.
          </note>
          <note n="406c1abe">
            Jag är medveten om att många har duktiga funktionshindrade anställda
            på 100 %, och jag är säker på att de gärna betalar mera om de
            blir tvingade. Men de har inte känt sig tvingade på det sätt som
            man nu blir.
          </note>
          <note n="ca378c55">
            Anf. 104 INGRID BURMAN (v) replik
          </note>
          <note n="59ec2787">
            Herr talman! Jag börjar med att upprepa den fråga som jag ställde
            här i talarstolen till Sonja Fransson:
          </note>
          <note n="754e5b87">
            Varför har Socialdemokraterna ändrat sig när det gäller synen
            på företagshälsovården och behovet av en obligatorisk företagshälsovård?
          </note>
          <note n="5fc0c3b8">
            Sonja Fransson refererar till den höga statsskulden och de i
            och för sig måttliga satsningarna - det rör sig om 19 miljarder
            kronor - på arbetshandikappade.
          </note>
          <note n="e3404273">
            Men faktum är att långtidssjukskrivna kostar samhället 15 miljarder
            kronor varje år. Förtidspensioneringen kostar 35 miljarder kronor
            per år - dvs. 50 miljarder årligen.
          </note>
          <note n="3dd64988">
            När vi begränsar möjligheterna för arbetshandikappade och för
            rehabilitering finns risken att vi bara flyttar pengar från ett
            utgiftskonto till ett annat.
          </note>
          <note n="17046b8a">
            När det gäller det nya taket för lönebidragen delar jag Sonja
            Franssons uppfattning. Det gäller då statligt anställda och anställda
            i privat näringsliv. Men Sonja
          </note>
          <note n="43257380">
            Fransson glömmer en stor och viktig grupp: de anställda i ideella
            organisationer. Där tillskapades en arbetsmarknad som inte fanns
            tidigare för arbetshandikappade. De här organisationerna har inga
            ekonomiska möjligheter att öka löneutrymmet. De lever med sänkta
            kommunala och statliga bidrag, och de uppskattar sina anställda
            men har inte råd att ha kvar dem.
          </note>
          <note n="30369d81">
            Anf. 105 SONJA FRANSSON (s) replik
          </note>
          <note n="8de53dd3">
            Herr talman! Ingrid Burman tog upp frågan om företagshälsovården.
            Men vad vi i första hand vill jobba för är att få så breda lösningar
            som möjligt och att de lösningarna skall hålla över skiftande
            majoriteter, så att det blir så långsiktigt som möjligt. Det är
            framför allt därför som vi tycker att man skall gå fram avtalsvägen.
            Men vi skriver också att om det inte skulle fungera avtalsvägen,
            måste vi fundera på att gå fram lagstiftningsvägen, precis som
            Vänsterpartiet säger i en motion. Dessutom är det fler - även
            socialdemokrater - som också i år har motionerat om detta.
          </note>
          <note n="44881e6f">
            Naturligtvis håller jag med Ingrid Burman om att rehabilitering
            är oerhört viktigt. Vi säger säger att vi därför också vill satsa
            mycket på rehabilitering och arbete.
          </note>
          <note n="a5353d89">
            När det gäller rehabilitering inom AMI har man dels ändrat arbetsorganisationen,
            dels jobbar man på ett annorlunda sätt metodiskt och dels samarbetar
            man på ett helt annat sätt med försäkringskassan och andra rehabiliteringsinstanser.
            Det har visat sig fungera väldigt väl. Det vi påpekar är att om
            man skall spara, så skall man framför allt göra det på organisationsdelen
            och på administrationen. Jag är säker på att AMI
          </note>
          <note n="97080de2">
            också kan bli effektivare i sättet att arbeta. Men naturligtvis
            måste man jobba vidare med en aktiv rehabilitering, för det är
            besparande för både den enskilda personen och samhällsekonomin.
          </note>
          <note n="92740fdc">
            Ingrid Burman nämner också organisationerna.
          </note>
          <note n="4a9d461b">
            Det är riktigt att det kan bli problem för organisationer. De
            flesta har 90-procentigt lönebidrag i dag, men de är också medvetna
            om att det blir en sänkning. Det är ju inte de handikappade som
            skall subventionera föreningarna, utan det är i stället kommuner,
            landsting och stat via bidrag till föreningarna.
          </note>
          <note n="3a4627c2">
            Anf. 106 INGRID BURMAN (v) replik
          </note>
          <note n="63249ba6">
            Herr talman! Jag får först tacka Sonja Fransson för svaret att
            Socialdemokraterna nu har frånträtt sin tidigare politik att förespråka
            en obligatorisk företagshälsovård och att man inte längre ser
            det som nödvändigt att lagstifta om denna. Fortfarande är jag
            litet nyfiken på motiven, eftersom alla signaler från arbetslivet
            och från myndigheter inom arbetsmiljöområdet tyder på att det
            inte har hänt något sedan i fjol.
          </note>
          <note n="44e7dc0c">
            Men jag är glad över svaret.
          </note>
          <note n="585decb2">
            Det gläder mig också att Sonja Fransson tycker att det är viktigt
            att satsa på rehabilitering. Men jag kan fortfarande bara konstatera
            att med den takt på utslagningen från arbetslivet som vi har i
            dag är det väldigt olyckligt att inte eventuella rationaliseringsvinster
            används till att plocka in fler människor och till att föra ett
            aktivare rehabiliteringsarbete. Behovet är stort. Det är oändligt.
            Det skulle egentligen motivera större satsningar än vad t.o.m.
            Vänsterpartiet föreslår, men vi lever ju med samma ekonomiska
            verklighet. Men att spara på området verkar både oklokt och oförståndigt.
          </note>
          <note n="790e6cad">
            När det gäller de ideella organisationerna tackar jag också för
            svaret. Det är bra att ni ser problemet.
          </note>
          <note n="74c715ec">
            Men varför då göra en generell neddragning? Organisationerna
            får ju inte de ökade bidragen. Ni sänker taket utan att kunna
            lova att bidra med mer från stat, kommun eller landsting, vilket
            de facto innebär att en rad handikappade går ut i öppen arbetslöshet.
          </note>
          <note n="45aceabe">
            Anf. 107 SONJA FRANSSON (s) replik
          </note>
          <note n="7a0dd19b">
            Herr talman! Arbetsmiljön är ett gemensamt ansvar och måste då
            också regleras på ett sätt som accepteras av båda parter, tycker
            vi. Frågan om arbetsmiljön är för viktig för att bli ett politiskt
            slagträ.
          </note>
          <note n="95598c0d">
            Det är därför vi förordar att man skall komma överens i stället
            för att lagstifta. Men, som jag tidigare sade, kommer man inte
            överens får man hitta vägar för lagstiftning.
          </note>
          <note n="ccac6192">
            När det gäller rehabilitering är vi överens, Ingrid
          </note>
          <note n="a7122308">
            Burman. Att jobba aktivt med rehabilitering måste vara det som
            är mest lönsamt för samhället och också för den som har ett funktionshinder.
          </note>
          <note n="832d6864">
            Men vi tycker att i en uppåtgående konjunktur skall vi ha ut
            människor på den öppna arbetsmarknaden. Vi skall kunna använda
            oss av andra arbetsmarknadspolitiska åtgärder än bara åtgärder
            för funktionshindrade. Vi skall kunna pröva arbetshandikappade
            i praktik, i ungdomsintroduktion med rekryteringsstöd, arbetsmarknadsutbildning
            och liknande. Alla andra åtgärder skall också stå öppna för den
            som har ett funktionshinder.
          </note>
          <note n="833d2529">
            Anf. 108 ELVING ANDERSSON (c) replik
          </note>
          <note n="7c9a197a">
            Herr talman! Jag vill återvända till resonemanget kring lönebidragen
            och Sonja Franssons kommentarer angående det sänkta bidragstaket
            från 90 % till 80 %.
          </note>
          <note n="980c7e8c">
            Till att börja med tycker jag att det är ett ganska kraftigt
            underbetyg som Sonja Fransson ger de handläggande tjänstemän som
            har skött detta. Vad hon egentligen säger är att utskottsmajoritetens
            motiv för sänkningen är att de handläggande tjänstemännen inte
            har skött sitt jobb och att de inte har förhandlat med arbetsgivarna
            på rätt sätt. Det måste väl vara fel väg att gå, om man tycker
            att handläggarna inte klarar sitt jobb, att ändra regelverket
            på det här sättet.
          </note>
          <note n="290e7cd5">
            Jag håller med om att det är bra att vi har ett flexibelt system
            och att man försöker anpassa det efter graden av handikapp osv.
            Men med detta förslag minskar ju de facto flexibiliteten. Man
            får ett mindre spann att röra sig inom när man för diskussionen
            mellan arbetsförmedlingen och den tänkta arbetsgivaren.
          </note>
          <note n="0d80d775">
            Sonja Fransson väljer att ta exempel från statliga myndigheter
            och verk, där man har 100-procentiga bidrag. Jag har inget att
            invända mot att man stramar upp tillämpningen på detta område.
            Men när det gäller de ideella organisationerna och folkrörelserna,
            där väldigt många jobbar, medger Sonja Fransson att det kan bli
            problem.
          </note>
          <note n="bce7884c">
            Jag skulle vilja konkretisera frågan. Vilka konkreta effekter
            bedömer Sonja Fransson att sänkningen får när det gäller antalet
            lönebidragsanställda i folkrörelser och föreningsliv?
          </note>
          <note n="3114110f">
            Anf. 109 SONJA FRANSSON (s)
          </note>
          <note n="649aaaec">
            Herr talman! Motivet för att sänka lönebidragsprocenten är naturligtvis
            inte att arbetsförmedlingen inte har skött sitt jobb, utan motivet
            är att vi skall göra en besparing. Det handlar om en besparing
            på 400
          </note>
          <note n="abaf7560">
            miljoner.
          </note>
          <note n="28990914">
            Vad jag sade tidigare är att svårigheten är att staten som är
            en stor arbetsgivare naturligtvis har en så stor tyngd. Där har
            den enskilde förmedlaren säkert haft svårigheter. Åtminstone har
            några som jag har talat med sagt att det är tufft att förhandla
            med en så stor arbetsgivare. Men här har man då stöd i att man
            faktiskt inte får överskrida 80 %.
          </note>
          <note n="37a4bec4">
            Jag håller inte med Erling Andersson i fråga om flexibiliteten.
            Det är flexibilitet från 0 % till 80 %, vilket är rätt mycket
            att röra sig inom.
          </note>
          <note n="4c6c02fd">
            När det gäller att slussa ut funktionshindrade i arbetslivet
            har det tidigare stått att procenttal runt 80 %
          </note>
          <note n="e70bfe3e">
            och 90 % enbart gäller för väldigt gravt handikappade. Det skall
            vi fortfarande hålla oss till, för det finns en möjlighet för
            den som är mycket gravt handikappad att få anställning med lönebidrag
            på 80 % och
          </note>
          <note n="8b0a1390">
            90 %.
          </note>
          <note n="525f0416">
            Anf. 110 ELVING ANDERSSON (c) replik
          </note>
          <note n="981bba14">
            Herr talman! Men det måste väl ändå vara så,
          </note>
          <note n="366352ea">
            Sonja Fransson, att om man har ett spann att röra sig inom från
            0 % till 90 % och ändrar det till att gälla från 0 % till 80 %
            så minskar flexibiliteten. Jag har då svårt att se att flexibiliteten
            skulle öka. Naturligtvis blir det ett mindre spann att röra sig
            inom.
          </note>
          <note n="71706a28">
            Jag vill sedan upprepa den konkreta frågan om vilka effekter
            Sonja Fransson tror att sänkningen får när det gäller antalet
            anställda med lönebidrag inom föreningslivet. Jag vill gärna ha
            ett konkret svar på frågan.
          </note>
          <note n="449a290b">
            Jag vill också litet grand beröra frågan om Samhall och den verksamhet
            som där bedrivs. Jag håller med Sonja Fransson om att vi måste
            ställa krav på ökad effektivitet, ökad produktivitet, ökad affärsmässighet
            osv. inom Samhall. Det sker också kontinuerligt, för man har en
            bra utveckling på detta område.
          </note>
          <note n="b907a63e">
            Vad jag vänder mig mot är att det ekonomiska utrymmet som den
            ökade effektiviteten och produktiviteten skapar inom Samhall används
            för att bidra till statskassan i stället för att användas för
            Samhalls verksamhet, så att fler människor med olika former av
            handikapp kan beredas jobb inom Samhall. Samhall blir ju också
            allt duktigare på att slussa människor ut till den ordinarie arbetsmarknaden.
            Att det är positivt tror jag att vi är överens om. Det är en viktig
            väg för att nå det mål som vi är överens om, dvs. att fler människor
            skall ut på den ordinarie arbetsmarknaden.
          </note>
          <note n="1d5c6c38">
            Därför är det synd och beklagligt att man på det här sättet stramar
            åt Samhalls möjligheter att engagera fler människor i denna process.
          </note>
          <note n="41e6a858">
            Anf. 111 SONJA FRANSSON (s) replik
          </note>
          <note n="7f0a4189">
            Herr talman! Naturligtvis minskar antalet något men inte så drastiskt
            som Elving Andersson vill påtala här.
          </note>
          <note n="1e714303">
            När det gäller frågan om organisation kan jag naturligtvis inte
            svara exakt på frågan om vad som kommer att ske. Det beror ju
            på arbetsgivarna, och när det gäller föreningar beror det på om
            kommunerna är med och stöttar. I dag står många kommuner för
          </note>
          <note n="3f72acd5">
            10 % av lönebidragen. Nu har man möjlighet att gå upp till 20
            % i stället. Hur viktig är just den som har ett arbete för organisationen?
            Vi kanske också måste ställa större krav på organisationen att
            faktiskt betala lön till den som arbetar där. Nu är det den enskilde
            funktionshindrade som med sitt arbete subventionerar föreningarna.
            Jag tycker inte att det är riktigt rätt.
          </note>
          <note n="3705cbc0">
            Jag tycker att man skall få betalt för det som man kan utföra,
            och sedan skall staten vara med och subventionera för det som
            man inte kan utföra på grund av sitt funktionshinder. Det är det
            rätta och mest humana sättet att se.
          </note>
          <note n="ea256b44">
            Herr talman! Erling Andersson tog också upp frågan om Samhall.
            Jag vill återkoppla till det som jag sade tidigare här. Jag tycker
            inte att det är lämpligt att man utökar Samhalls verksamhet ännu
            mer. Vi skall använda Samhall på det bästa sättet, både när det
            gäller att dra in mera till statskassan och för att kunna jobba
            mer aktivt med funktionshindrade. Det är inte så att man skall
            få mindre platser, men man skall använda platserna på ett bättre
            sätt.
          </note>
          <note n="2ebdd7ab">
            Anf. 112 ANNA ÅKERHIELM (m)
          </note>
          <note n="ca07c974">
            Herr talman! Moderata samlingspartiet har ingen reservation fogad
            till utskottets betänkande, men jag vill ändå passa på tillfället
            att kommentera några skrivningar i betänkandet.
          </note>
          <note n="431f9908">
            Moderaterna delar uppfattningen att det på senare tid har uppnåtts
            positiva resultat inom arbetsmiljöområdet, och det har lett till
            ett intensivt förändrings- och utvecklingsarbete.
          </note>
          <note n="9ac9eca0">
            Vi som under de senaste åren har varit politiskt verksamma ute
            i landet inom kommuner och landsting och även inom andra verksamheter
            har på nära håll kunnat följa och delta i just detta intensiva
            förändringsarbete. Omfattande informations- och utbildningsinsatser
            har genomförts på många olika nivåer, vilka har lett till en ökad
            medvetenhet och konkreta förbättringar. Det är en process som
            ständigt pågår.
          </note>
          <note n="f9ae8a93">
            Att det har lett till en sådan aktivitet beror självfallet på
            att det har mötts med acceptans från både arbetsgivare och arbetstagare.
            Omräknat i kronor och ören eller i timmar har det satsats icke
            obetydliga summor på att förbättra arbetsmiljön ute på arbetsplatserna.
          </note>
          <note n="ef187419">
            Självfallet har arbetet också stimulerats genom t.ex. Arbetslivsfondens
            arbete. Forskning, ny teknik och tvärvetenskapligt samarbete inom
            olika discipliner bidrar i sin tur till att skapa goda förutsättningar.
          </note>
          <note n="16b29bc3">
            Att vi anser att det är viktigt att föra dessa kunskaper och
            erfarenheter vidare och att det måste bedrivas en kvalificerad
            forskning framgår bl.a. av vår motion Ny myndighetsorganisation,
            som kommer att behandlas vid ett senare tillfälle.
          </note>
          <note n="8afa91ce">
            Med detta vill jag ha sagt att den bild som regeringen försöker
            att måla upp - jag citerar: "det politiska trycket på en förnyelse
            av arbetslivet försvann emellertid till följd av den politik som
            förts efter 1991
          </note>
          <note n="72ab4aa2">
            under den borgerliga regeringen" - är en vrångbild och får hänföras
            till kategorin politiska floskler.
          </note>
          <note n="81f950cc">
            Utskottet besökte i går AMS. Göte Bernhardsson hade då möjlighet
            att kommentera AMS framställning inför sysselsättningspropositionen.
            Vi fick en bred information, och det fördes en intressant diskussion
            utifrån lönebidragen. Det framkom att anslaget för
          </note>
          <note n="fce9a172">
            Åtgärder för arbetshandikappade i stort sett var intecknat med
            någon variation över landet. Redan nu råder stopp för nya lönebidragsansökningar
            i vissa län, sades det. Detta innebär att övergången från
          </note>
          <note n="85748033">
            Samhall till den reguljära arbetsmarknaden stoppas upp. Däremot
            finns det pengar kvar när det gäller
          </note>
          <note n="6ef96b06">
            AMI:s utbildningsbidrag. Men på grund av mer eller mindre budgettekniska
            hinder kan man inte överföra pengar mellan de olika kontona, som
            jag uppfattade det.
          </note>
          <note n="d12aaf91">
            För en utomstående kan detta tyckas vara onödigt krångligt. Pengarna
            borde kunna användas där de behövs bäst och gör störst nytta.
            Om det är på det viset att själva budgettekniken förhindrar en
            effektiv hantering av de resurser som finns, bör rutinerna naturligtvis
            ses över.
          </note>
          <note n="bdd9da19">
            Herr talman! Till sist några ord om Samhall.
          </note>
          <note n="a658ba52">
            Uppslutningen bakom Samhall är såvitt jag vet mycket stor. Under
            de senaste åren har en bolagisering och en effektivisering genomförts.
            Nya inriktningar har startats. Men den tydliga markeringen att
          </note>
          <note n="58e574db">
            Samhalls insatser skall riktas mot prioriterade grupper är viktig.
            Man skall koncentrera sin rekrytering mot personer med svåra handikapp.
            Samhall har haft en god affärsutveckling, och de krav som ställs
            bör ha förutsättningar att uppnås.
          </note>
          <note n="d854f5f7">
            Ökade insatser på området "avknoppning" som presenteras i Hållplats
            -94, Samhalls resa mot år
          </note>
          <note n="6c3fea05">
            2000, är ett steg mot en spännande och stimulerande utveckling
            som det finns all anledning för oss att följa upp.
          </note>
          <note n="2ae263d3">
            Anf. 113 SONJA FRANSSON (s) replik
          </note>
          <note n="db3164ed">
            Herr talman! Anna Åkerhielm tog upp B 5-
          </note>
          <note n="a50e58ae">
            anslaget, där det ingår pengar till AMI:s utbildningsbidrag och
            andra handikappåtgärder såsom lönebidrag. Det är ju riktigt att
            det är fråga om både-och.
          </note>
          <note n="5c6629cb">
            Men det är också en politisk bedömning vad man skall använda
            dessa pengar till. Hittills har man ansett att delar av B 5-anslaget
            skall användas till utbildningsbidrag. Visar det sig nu att det
            inte behövs så mycket pengar får man senare ta ställning till
            om det behövs pengar på andra områden. Men det är en politisk
            bedömning. Såvitt jag förstår av informationen på
          </note>
          <note n="8eea3402">
            AMS har också den frågan överlämnats till regeringen. Jag förutsätter
            att om regeringen, när man ser över helheten, anser att det är
            lämpligt kommer man att återkomma i kompletteringspropositionen.
          </note>
          <note n="e7fd26cc">
            Anf. 114 BO NILSSON (s)
          </note>
          <note n="0784bdab">
            Herr talman! Att skapa sysselsättning till flera eller att minska
            arbetslösheten är det bästa sättet att minska budgetunderskottet
            och statsskulden. Det har sagts många gånger av många politiker.
          </note>
          <note n="6f156587">
            I fråga om sysselsättning för personer med handikapp gäller alldeles
            speciella regler och förhållanden.
          </note>
          <note n="18596ead">
            Men generellt kan sägas att vi - dvs. samhället och vi politiker
            - har ett speciellt ansvar. Det gäller nästan alltid personer
            som inget hellre vill än att få jobba precis som vi andra. Det
            gäller personer som har det besvärligt ändå och som dessutom inte
            får en chans att komma ut på arbetsmarknaden, framför allt inte
            när arbetsmarknaden ser så hemsk ut som den gör just nu.
          </note>
          <note n="6f4a2e4d">
            Enligt säkra uppgifter som jag har fått behöver nu ca 100 000
            handikappade stöd för att de skall få ett jobb. Detta har Ronny
            Olander, Bengt Kronblad och jag väckt två motioner om. Den ena
            motionen handlar om att man skall skapa fler jobb inom Samhall,
            och den andra handlar om åtgärder för att skapa fler jobb för
            personer med funktionshinder.
          </note>
          <note n="4ca4a84b">
            När man sedan ser vad utskottet har skrivit om dessa motioner,
            A202 och A289, blir man minst sagt ledsen. Utskottet hänger upp
            avstyrkandet på två argument. Det första argumentet är att man
            måste spara, och det andra är att utskottet tidigare har avstyrkt.
            Jag tycker att båda argumenten är dåliga.
          </note>
          <note n="5a65f713">
            Man slösar med både pengar och människor när man väljer det alternativ
            till arbete som finns för de arbetshandikappade, dvs. många och
            långa sjukperioder, sjukbidrag eller förtidspension som leder
            till passivitet. Arbete betyder i stället att dessa personer får
            lön och betalar skatt. Dessutom betyder ett arbete väldigt mycket
            för självförtroendet och möjligheten att klara sig själv.
          </note>
          <note n="39684778">
            När det gäller antalet anställda inom Samhall sade
          </note>
          <note n="73229114">
            Sonja Fransson att alla handikappade ju inte kan få anställning
            i Samhall. Jag utgår ifrån att det var en felsägning. Jag har
            här pekat på att det finns 100 000
          </note>
          <note n="9ce273a8">
            handikappade som just nu står utanför arbetsmarknaden och som
            behöver hjälp för att få ett jobb. Det är alltså inte fråga om
            alla handikappade, utan det gäller
          </note>
          <note n="891b0bc5">
            600-1 000 personer. Dessutom skulle jag kunna tala mycket och
            länge om Samhalls framgångsrika arbete med att slussa ut människor
            från Samhall. Jag hoppas att det där var en felsägning.
          </note>
          <note n="92b3613e">
            Så länge som arbetsmarknaden ser så hemsk ut som den nu gör är
            det ingen som helst fara med en så pass liten ökning av antalet
            som vi föreslår. Vi kräver ju en plan för att man skall kunna
            öka antalet anställda inom Samhall, och det tycker jag är i högsta
            grad rimligt.
          </note>
          <note n="ca4c78a5">
            Vi har föreslagit att när man börjar med lönebidrag skall man
            inte ha något tak, utan att man borde kunna få ut upp till 100
            %. När man sedan har börjat jobba och kanske gjort så mycket att
            man drar in pengar till sin organisation eller när man visar att
            man gör ett fint jobb, kan detta lösas genom en minskning av anslaget
            eller genom att det utbetalas anslag på annat sätt. Sonja Fransson
            var t.ex. inne på att kommuner eller andra skulle kunna ställa
            upp med pengar.
          </note>
          <note n="bc912a1b">
            Men det blir ju litet konstigt. Först minskar man anslaget till
            80 % och sedan tror man att andra skall gå in och hjälpa till.
            Det betyder att väldigt många kommer att avstå från att anställa
            personer. En del får kanske friställa den personal som i dag är
            anställd med lönebidrag. Det här är allvarligt.
          </note>
          <note n="74a21e64">
            Sonja Fransson tog upp ett exempel om en myndighet. Myndigheterna
            kan säkert klara detta. Men de ideella organisationerna - handikapporganisationer
            och idrottsorganisationer - kommer att få problem.
          </note>
          <note n="b34ee53a">
            Jag tycker att man borde titta på detta innan man sänker anslaget.
          </note>
          <note n="3e5e82f9">
            Herr talman! Låt mig ändå konstatera att utskottet tycks resonera
            så här: Vi sparar mest genom att minska anslaget eller skärpa
            kraven för att handikappade skall få jobb. Det berör framför allt
            de 100 000 personer som i dag bankar på dörren och vill in på
            arbetsmarknaden, men också dem som kanske redan har ett jobb som
            de riskerar att förlora genom dessa förändringar.
          </note>
          <note n="8bd8707a">
            Jag kan förstå att man i besparingstider resonerar så här. Men
            det borde finnas en vision, en plan, för hur vi skall klara dessa
            personer som inget hellre vill än att ha ett jobb.
          </note>
          <note n="bba2c1c5">
            När det gäller ungdomarna, som är en annan svag grupp, är vi
            duktiga. Vi har en plan och förslag till åtgärder som skulle innebära
            att vi i stort sett fick bort ungdomsarbetslösheten. Men när det
            gäller de handikappade saknas en sådan plan.
          </note>
          <note n="cc756fc5">
            Jag skulle gärna vilja höra vad Sonja Fransson säger om en vision
            eller en plan för hur vi skall kunna klara en sådan svår situation
            för en utsatt grupp.
          </note>
          <note n="30054c8f">
            Herr talman! Om det blir votering på de punkter som berör våra
            motioner, t.ex. reservationerna 5 och 9
          </note>
          <note n="f660dc0e">
            från Hans Andersson som delvis betyder bifall till våra motioner,
            kommer jag att stödja reservationerna.
          </note>
          <note n="e93ca312">
            Överläggningen var härmed avslutad.
          </note>
          <note n="70f0a15b">
            Beslut
          </note>
          <note n="61bb7f0d">
            KU38 Presstöd m.m.
          </note>
          <note n="bc270598">
            Mom. 3 (presstödet i allmänhet)
          </note>
          <note n="d13ee5a1">
            1. utskottet
          </note>
          <note n="7e7d9bd5">
            2. res. 4 (m)
          </note>
          <note n="9dc45917">
            3. res. 5 (fp)
          </note>
          <note n="be42dae1">
            Res. 5 ställdes mot res. 4 som biträddes med acklamation.
          </note>
          <note n="d7b4b829">
            Huvudvotering:
          </note>
          <note n="dd31d8a1">
            218 för utskottet
          </note>
          <note n="b716ef4d">
            72 för res. 4
          </note>
          <note n="e2324b92">
            27 avstod
          </note>
          <note n="a80d04b3">
            32 frånvarande
          </note>
          <note n="d475f942">
            Kammaren biföll utskottets hemställan.
          </note>
          <note n="90fe2444">
            Partivis fördelning av rösterna:
          </note>
          <note n="44724411">
            För utskottet: 151 s, 24 c, 2 fp, 19 v, 15 mp, 7 kds
          </note>
          <note n="f6bf3103">
            För res. 4: 72 m
          </note>
          <note n="4baad4b8">
            Avstod: 21 fp, 6 kds
          </note>
          <note n="c5087a6e">
            Frånvarande: 10 s, 8 m, 3 c, 3 fp, 3 v, 3 mp, 2 kds
          </note>
          <note n="1caff793">
            Barbro Westerholm (fp) anmälde att hon avsett att avstå från
            att rösta men markerats ha röstat ja.
          </note>
          <note n="260366a8">
            Övriga moment
          </note>
          <note n="d475f942">
            Kammaren biföll utskottets hemställan.
          </note>
          <note n="d4f04595">
            KU26 Riksdagens förvaltningskontors verksamhetsberättelse
          </note>
          <note n="d475f942">
            Kammaren biföll utskottets hemställan.
          </note>
          <note n="826d1219">
            KU41 Samhällsinformation
          </note>
          <note n="d475f942">
            Kammaren biföll utskottets hemställan.
          </note>
          <note n="1695feb8">
            JuU11 Anslag till Svensk författningssamling m.m.
          </note>
          <note n="d475f942">
            Kammaren biföll utskottets hemställan.
          </note>
          <note n="bb8c4463">
            JuU12 Anslag till Justitiekanslern
          </note>
          <note n="d475f942">
            Kammaren biföll utskottets hemställan.
          </note>
          <note n="f636101d">
            LU19 Anslag på konsumentområdet för budgetåret 1995/96
          </note>
          <note n="d475f942">
            Kammaren biföll utskottets hemställan.
          </note>
          <note n="8a84c43b">
            LU21 Anslag till Bokföringsnämnden, m.m.
          </note>
          <note n="d475f942">
            Kammaren biföll utskottets hemställan.
          </note>
          <note n="4d7a5fbd">
            KrU14 Idrott
          </note>
          <note n="ba45bf8f">
            Mom. 3 (idrottsrörelsens oberoende ställning)
          </note>
          <note n="d13ee5a1">
            1. utskottet
          </note>
          <note n="0fe3ae27">
            2. res. 1 (m, c, fp, kds)
          </note>
          <note n="7de56fe5">
            Votering:
          </note>
          <note n="f68419b4">
            185 för utskottet
          </note>
          <note n="4c0865f8">
            131 för res. 1
          </note>
          <note n="d5d191e6">
            33 frånvarande
          </note>
          <note n="d475f942">
            Kammaren biföll utskottets hemställan.
          </note>
          <note n="90fe2444">
            Partivis fördelning av rösterna:
          </note>
          <note n="ce822395">
            För utskottet: 151 s, 1 c, 19 v, 14 mp
          </note>
          <note n="6d6a2403">
            För res. 1: 72 m, 23 c, 23 fp, 13 kds
          </note>
          <note n="bae46247">
            Frånvarande: 10 s, 8 m, 3 c, 3 fp, 3 v, 4 mp, 2 kds
          </note>
          <note n="a2311e29">
            Mom. 4 (tillsättande av en parlamentarisk utredning med uppgift
            att utreda den långsiktiga finansieringen av statens stöd till
            idrotten och idrottens möjligheter till ökad självfinansiering)
          </note>
          <note n="d13ee5a1">
            1. utskottet
          </note>
          <note n="181cc2ba">
            2. res. 2 (mp, c)
          </note>
          <note n="7de56fe5">
            Votering:
          </note>
          <note n="252ae823">
            260 för utskottet
          </note>
          <note n="aa2cf9a7">
            57 för res. 2
          </note>
          <note n="a80d04b3">
            32 frånvarande
          </note>
          <note n="d475f942">
            Kammaren biföll utskottets hemställan.
          </note>
          <note n="90fe2444">
            Partivis fördelning av rösterna:
          </note>
          <note n="472091e1">
            För utskottet: 151 s, 72 m, 23 fp, 1 v, 13 kds
          </note>
          <note n="052721c1">
            För res. 2: 24 c, 18 v, 15 mp
          </note>
          <note n="c5087a6e">
            Frånvarande: 10 s, 8 m, 3 c, 3 fp, 3 v, 3 mp, 2 kds
          </note>
          <note n="ce7ed0ab">
            Mom. 6 (försöksverksamhet med en massiv stödinsats till idrottsrörelsen
            och andra ideella organisationer på en krisdrabbad ort)
          </note>
          <note n="d13ee5a1">
            1. utskottet
          </note>
          <note n="b4523f47">
            2. res. 3 (kds)
          </note>
          <note n="7de56fe5">
            Votering:
          </note>
          <note n="0facc2ba">
            304 för utskottet
          </note>
          <note n="3f89cd2d">
            13 för res. 3
          </note>
          <note n="a80d04b3">
            32 frånvarande
          </note>
          <note n="d475f942">
            Kammaren biföll utskottets hemställan.
          </note>
          <note n="90fe2444">
            Partivis fördelning av rösterna:
          </note>
          <note n="8ccb5375">
            För utskottet: 151 s, 72 m, 24 c, 23 fp, 19 v, 15
          </note>
          <note n="2daa145c">
            mp
          </note>
          <note n="0d930714">
            För res. 3: 13 kds
          </note>
          <note n="c5087a6e">
            Frånvarande: 10 s, 8 m, 3 c, 3 fp, 3 v, 3 mp, 2 kds
          </note>
          <note n="a8e815df">
            Mom. 11 (stöd för motionsverksamhet för studerande vid kårorterna)
          </note>
          <note n="d13ee5a1">
            1. utskottet
          </note>
          <note n="c1347d5d">
            2. res. 4 (fp, v, mp)
          </note>
          <note n="22845ae4">
            Kammaren biträdde utskottets hemställan genom uppresning.
          </note>
          <note n="260366a8">
            Övriga moment
          </note>
          <note n="d475f942">
            Kammaren biföll utskottets hemställan.
          </note>
          <note n="f6bf4b0e">
            UbU8 Betygssystemet i grundskolan
          </note>
          <note n="7e8a690d">
            Mom. 1 (betygsfri skola)
          </note>
          <note n="d13ee5a1">
            1. utskottet
          </note>
          <note n="153c4af2">
            2. res. 1 (v)
          </note>
          <note n="7de56fe5">
            Votering:
          </note>
          <note n="a17eac5b">
            297 för utskottet
          </note>
          <note n="4c5ae2e5">
            20 för res. 1
          </note>
          <note n="a80d04b3">
            32 frånvarande
          </note>
          <note n="d475f942">
            Kammaren biföll utskottets hemställan.
          </note>
          <note n="90fe2444">
            Partivis fördelning av rösterna:
          </note>
          <note n="f556214e">
            För utskottet: 150 s, 72 m, 24 c, 23 fp, 15 mp, 13
          </note>
          <note n="6066f988">
            kds
          </note>
          <note n="35ce158a">
            För res. 1: 1 s, 19 v
          </note>
          <note n="c5087a6e">
            Frånvarande: 10 s, 8 m, 3 c, 3 fp, 3 v, 3 mp, 2 kds
          </note>
          <note n="65901deb">
            Mom. 4 (nationella prov)
          </note>
          <note n="d13ee5a1">
            1. utskottet
          </note>
          <note n="e262250d">
            2. res. 3 (m)
          </note>
          <note n="0a5e1b81">
            Kammaren biföll utskottets hemställan med acklamation.
          </note>
          <note n="4c83338a">
            Mom. 6 (omdöme i slutbetyget)
          </note>
          <note n="d13ee5a1">
            1. utskottet
          </note>
          <note n="aae867ee">
            2. res. 6 (c, fp, kds)
          </note>
          <note n="7de56fe5">
            Votering:
          </note>
          <note n="03b49eb6">
            192 för utskottet
          </note>
          <note n="dc77c8d8">
            72 för res. 6
          </note>
          <note n="bc4f2fd1">
            52 avstod
          </note>
          <note n="d5d191e6">
            33 frånvarande
          </note>
          <note n="d475f942">
            Kammaren biföll utskottets hemställan.
          </note>
          <note n="6a751a40">
            Partivis fördelning av rösterna
          </note>
          <note n="8645a0ab">
            För utskottet: 151 s, 7 m, 19 v, 15 mp
          </note>
          <note n="a2335bf0">
            För res. 6: 12 m, 24 c, 23 fp, 13 kds
          </note>
          <note n="29c02532">
            Avstod: 52 m
          </note>
          <note n="ae81dec0">
            Frånvarande: 10 s, 9 m, 3 c, 3 fp, 3 v, 3 mp, 2 kds
          </note>
          <note n="260366a8">
            Övriga moment
          </note>
          <note n="d475f942">
            Kammaren biföll utskottets hemställan.
          </note>
          <note n="9dc52d19">
            UbU9 Vissa gymnasieskolfrågor
          </note>
          <note n="f0f4bfb7">
            Mom. 1 (ändring av timplaner för gymnasieskolan)
          </note>
          <note n="d13ee5a1">
            1. utskottet
          </note>
          <note n="f2f0d5ee">
            2. res. 1 (m, c, v, kds)
          </note>
          <note n="7de56fe5">
            Votering:
          </note>
          <note n="03b49eb6">
            192 för utskottet
          </note>
          <note n="bebbc592">
            126 för res. 1
          </note>
          <note n="7467f55a">
            31 frånvarande
          </note>
          <note n="d475f942">
            Kammaren biföll utskottets hemställan.
          </note>
          <note n="90fe2444">
            Partivis fördelning av rösterna:
          </note>
          <note n="f20b347a">
            För utskottet: 151 s, 23 fp, 3 v, 15 mp
          </note>
          <note n="af10f3bc">
            För res. 1: 73 m, 24 c, 16 v, 13 kds
          </note>
          <note n="de08896e">
            Frånvarande: 10 s, 7 m, 3 c, 3 fp, 3 v, 3 mp, 2 kds
          </note>
          <note n="4e8181b1">
            Hanna Zetterberg (v) anmälde att hon avsett att rösta nej men
            markerats ha röstat ja.
          </note>
          <note n="260366a8">
            Övriga moment
          </note>
          <note n="d475f942">
            Kammaren biföll utskottets hemställan.
          </note>
          <note n="0c176ee4">
            BoU15 Vattenrätt m.m.
          </note>
          <note n="57de6a5c">
            Mom. 1 (ersättningsreglerna)
          </note>
          <note n="d13ee5a1">
            1. utskottet
          </note>
          <note n="fb03947c">
            2. res. 2 (m)
          </note>
          <note n="7de56fe5">
            Votering:
          </note>
          <note n="f7b90eb3">
            243 för utskottet
          </note>
          <note n="00b134dc">
            74 för res. 2
          </note>
          <note n="a80d04b3">
            32 frånvarande
          </note>
          <note n="d475f942">
            Kammaren biföll utskottets hemställan.
          </note>
          <note n="90fe2444">
            Partivis fördelning av rösterna:
          </note>
          <note n="2d01f6af">
            För utskottet: 150 s, 24 c, 23 fp, 19 v, 15 mp, 12
          </note>
          <note n="6066f988">
            kds
          </note>
          <note n="d6eb0d42">
            För res. 2: 73 m, 1 kds
          </note>
          <note n="95ebccd2">
            Frånvarande: 11 s, 7 m, 3 c, 3 fp, 3 v, 3 mp, 2 kds
          </note>
          <note n="260366a8">
            Övriga moment
          </note>
          <note n="d475f942">
            Kammaren biföll utskottets hemställan.
          </note>
          <note n="5b0e52d7">
            AU12 Arbetslivspolitik
          </note>
          <note n="5d0adac8">
            Mom. 2 (obligatorisk företagshälsovård m.m.)
          </note>
          <note n="d13ee5a1">
            1. utskottet
          </note>
          <note n="fa9a8278">
            2. res. 2 (v)
          </note>
          <note n="7de56fe5">
            Votering:
          </note>
          <note n="a993ca7c">
            299 för utskottet
          </note>
          <note n="5b042a93">
            19 för res. 2
          </note>
          <note n="7467f55a">
            31 frånvarande
          </note>
          <note n="d475f942">
            Kammaren biföll utskottets hemställan.
          </note>
          <note n="90fe2444">
            Partivis fördelning av rösterna:
          </note>
          <note n="cb5df95f">
            För utskottet: 151 s, 73 m, 24 c, 23 fp, 15 mp, 13
          </note>
          <note n="6066f988">
            kds
          </note>
          <note n="fd3ee554">
            För res. 2: 19 v
          </note>
          <note n="de08896e">
            Frånvarande: 10 s, 7 m, 3 c, 3 fp, 3 v, 3 mp, 2 kds
          </note>
          <note n="1f9381c0">
            Mom. 3 (handikappanpassning m.m.)
          </note>
          <note n="d13ee5a1">
            1. utskottet
          </note>
          <note n="2d38bb99">
            2. res. 3 (fp, v, mp)
          </note>
          <note n="7de56fe5">
            Votering:
          </note>
          <note n="252ae823">
            260 för utskottet
          </note>
          <note n="92e22edc">
            57 för res. 3
          </note>
          <note n="a80d04b3">
            32 frånvarande
          </note>
          <note n="d475f942">
            Kammaren biföll utskottets hemställan.
          </note>
          <note n="90fe2444">
            Partivis fördelning av rösterna:
          </note>
          <note n="81a6a654">
            För utskottet: 150 s, 73 m, 24 c, 13 kds
          </note>
          <note n="91d675bd">
            För res. 3: 23 fp, 19 v, 15 mp
          </note>
          <note n="95ebccd2">
            Frånvarande: 11 s, 7 m, 3 c, 3 fp, 3 v, 3 mp, 2 kds
          </note>
          <note n="ee37cf55">
            Mom. 5 (arbetslöshetssituationen för arbetshandikappade)
          </note>
          <note n="d13ee5a1">
            1. utskottet
          </note>
          <note n="59054a4f">
            2. res. 4 (fp, c, kds)
          </note>
          <note n="7de56fe5">
            Votering:
          </note>
          <note n="64d1b02b">
            235 för utskottet
          </note>
          <note n="98ff7bb2">
            77 för res. 4
          </note>
          <note n="605e30fb">
            5 avstod
          </note>
          <note n="a80d04b3">
            32 frånvarande
          </note>
          <note n="d475f942">
            Kammaren biföll utskottets hemställan.
          </note>
          <note n="90fe2444">
            Partivis fördelning av rösterna:
          </note>
          <note n="c937cc4c">
            För utskottet: 148 s, 73 m, 14 v
          </note>
          <note n="dc96976c">
            För res. 4: 2 s, 24 c, 23 fp, 15 mp, 13 kds
          </note>
          <note n="4ce0da94">
            Avstod: 5 v
          </note>
          <note n="95ebccd2">
            Frånvarande: 11 s, 7 m, 3 c, 3 fp, 3 v, 3 mp, 2 kds
          </note>
          <note n="205379f7">
            Mom. 10 (inriktningen av besparingsåtgärder inom anslaget
          </note>
          <note n="9e8fcb23">
            Särskilda åtgärder för arbetshandikappade)
          </note>
          <note n="d13ee5a1">
            1. utskottet
          </note>
          <note n="811a0477">
            2. res. 7 (fp, c)
          </note>
          <note n="98da6d31">
            3. res. 8 (v)
          </note>
          <note n="ddaea35e">
            Förberedande votering:
          </note>
          <note n="983c9fff">
            66 för res. 7
          </note>
          <note n="ef6a0390">
            21 för res. 8
          </note>
          <note n="cc6f4664">
            229 avstod
          </note>
          <note n="d5d191e6">
            33 frånvarande
          </note>
          <note n="13250f90">
            Kammaren biträdde res. 7.
          </note>
          <note n="d7b4b829">
            Huvudvotering:
          </note>
          <note n="cdf11af9">
            238 för utskottet
          </note>
          <note n="1f1b08ea">
            79 för res. 7
          </note>
          <note n="a80d04b3">
            32 frånvarande
          </note>
          <note n="d475f942">
            Kammaren biföll utskottets hemställan.
          </note>
          <note n="90fe2444">
            Partivis fördelning av rösterna:
          </note>
          <note n="f242f7fe">
            För utskottet: 150 s, 73 m, 2 v, 13 kds
          </note>
          <note n="7a7237b4">
            För res. 7: 24 c, 23 fp, 17 v, 15 mp
          </note>
          <note n="95ebccd2">
            Frånvarande: 11 s, 7 m, 3 c, 3 fp, 3 v, 3 mp, 2 kds
          </note>
          <note n="8025f8c6">
            Mom. 14 (anslag till Särskilda åtgärder för arbetshandikappade)
          </note>
          <note n="d13ee5a1">
            1. utskottet
          </note>
          <note n="65be7633">
            2. res. 10 (c)
          </note>
          <note n="5bd1cb1e">
            3. res. 12 (v)
          </note>
          <note n="7a6a567c">
            Res. 12 ställdes mot res. 10 som biträddes med acklamation.
          </note>
          <note n="d76ce7aa">
            Huvudotering:
          </note>
          <note n="3f0f9538">
            261 för res. 10
          </note>
          <note n="9f1d40b5">
            24 för res. 12
          </note>
          <note n="7a85cb02">
            32 avstod
          </note>
          <note n="a80d04b3">
            32 frånvarande
          </note>
          <note n="d475f942">
            Kammaren biföll utskottets hemställan.
          </note>
          <note n="90fe2444">
            Partivis fördelning av rösterna:
          </note>
          <note n="a7f91a59">
            För res. 10: 150 s, 71 m, 4 fp, 8 v, 15 mp, 13 kds
          </note>
          <note n="50c814ac">
            För res. 12: 24 c
          </note>
          <note n="434af53f">
            Avstod: 2 m, 19 fp, 11 v
          </note>
          <note n="95ebccd2">
            Frånvarande: 11 s, 7 m, 3 c, 3 fp, 3 v, 3 mp, 2 kds
          </note>
          <note n="5321f510">
            Inga Berggren (m) anmälde att hon avsett att rösta ja men markerats
            ha avstått från att rösta.
          </note>
          <note n="0560e43d">
            Mom. 17 (anslag till driften av Samhall)
          </note>
          <note n="d13ee5a1">
            1. utskottet
          </note>
          <note n="3b17ea8a">
            2. res. 16 (v)
          </note>
          <note n="7de56fe5">
            Votering:
          </note>
          <note n="c607b186">
            277 för utskottet
          </note>
          <note n="ff7d4b50">
            19 för res. 16
          </note>
          <note n="4d600d35">
            20 avstod
          </note>
          <note n="d5d191e6">
            33 frånvarande
          </note>
          <note n="d475f942">
            Kammaren biföll utskottets hemställan.
          </note>
          <note n="90fe2444">
            Partivis fördelning av rösterna:
          </note>
          <note n="36e13fe0">
            För utskottet: 150 s, 71 m, 6 c, 22 fp, 15 mp, 13
          </note>
          <note n="6066f988">
            kds
          </note>
          <note n="025a2b41">
            För res. 16: 19 v
          </note>
          <note n="e276bc34">
            Avstod: 1 m, 18 c, 1 fp
          </note>
          <note n="6f8dc195">
            Frånvarande: 11 s, 8 m, 3 c, 3 fp, 3 v, 3 mp, 2 kds
          </note>
          <note n="260366a8">
            Övriga moment
          </note>
          <note n="d475f942">
            Kammaren biföll utskottets hemställan.
          </note>
          <note n="45515517">
            15 § Bordläggning
          </note>
          <note n="c007a7b1">
            Anmäldes och bordlades
          </note>
          <note n="b0179041">
            Proposition
          </note>
          <note n="9bfa0705">
            1994/95:156 Godkännande av överenskommelse mellan Sverige och
            Finland om avgränsning i
          </note>
          <note n="98653a0f">
            Ålands hav och norra Östersjön, m.m.
          </note>
          <note n="751024e6">
            Skrivelse
          </note>
          <note n="c1a84dae">
            1994/95:167 Det svenska miljöarbetet i EU - Inriktning och genomförande
          </note>
          <note n="f9938ba6">
            Motioner med anledning av prop. 1994/95:147 Rätten till förtidspension
            och sjukpenning samt folkpension för gifta
          </note>
          <note n="6875efd0">
            1994/95:Sf13 av Gullan Lindblad m.fl. (m)
          </note>
          <note n="7c32fe68">
            1994/95:Sf14 av Ann-Marie Fagerström (s)
          </note>
          <note n="96e51aa7">
            1994/95:Sf15 av Ulla Hoffmann m.fl. (v)
          </note>
          <note n="df41f0fd">
            1994/95:Sf16 av Rose-Marie Frebran m.fl. (kds)
          </note>
          <note n="9e01d366">
            1994/95:Sf17 av Ragnhild Pohanka (mp)
          </note>
          <note n="947b3b80">
            med anledning av prop. 1994/95:152 Regler för godkända och auktoriserade
            revisorer
          </note>
          <note n="c555adeb">
            1994/95:N13 av Per Westerberg m.fl. (m)
          </note>
          <note n="db6a0520">
            1994/95:N14 av Kjell Ericsson m.fl. (c)
          </note>
          <note n="4eb95bbb">
            med anledning av prop. 1994/95:154 Val till Europaparlamentet
            m.m.
          </note>
          <note n="853beeed">
            1994/95:K17 av Peter Eriksson (mp)
          </note>
          <note n="67db282f">
            1994/95:K18 av Birgit Friggebo m.fl. (fp)
          </note>
          <note n="0e2c0cb3">
            1994/95:K19 av Gudrun Schyman m.fl. (v)
          </note>
          <note n="7628b8e3">
            1994/95:K20 av Alf Svensson m.fl. (kds)
          </note>
          <note n="d87e0dca">
            med anledning av prop. 1994/95:165 Ett högskoleverk
          </note>
          <note n="b72753a2">
            1994/95:Ub46 av Inger Davidson m.fl. (kds)
          </note>
          <note n="3adab5ad">
            1994/95:Ub47 av Beatrice Ask m.fl. (m)
          </note>
          <note n="6d24c1cc">
            1994/95:Ub48 av Andreas Carlgren m.fl. (c)
          </note>
          <note n="0c2add2a">
            1994/95:Ub49 av Barbro Westerholm (fp)
          </note>
          <note n="41d22145">
            1994/95:Ub50 av Gunnar Goude m.fl. (mp)
          </note>
          <note n="89b83109">
            1994/95:Ub51 av Arne Mellqvist m.fl. (s)
          </note>
          <note n="34a589f9">
            med anledning av prop. 1994/95:166 Finansiering m.m. av lantmäteri-
            och fastighetsdataverksamhet
          </note>
          <note n="2ae9bd00">
            1994/95:Bo8 av Lisbeth Staaf-Igelström (s)
          </note>
          <note n="a78429a2">
            1994/95:Bo9 av Carl-Johan Wilson och Ulf Melin (fp, m)
          </note>
          <note n="64c25034">
            16 § Anmälan om interpellation
          </note>
          <note n="6aba1ed0">
            Anmäldes att följande interpellation framställts
          </note>
          <note n="395906d7">
            den 22 mars
          </note>
          <note n="5413ea6c">
            1994/95:85 av Ragnhild Pohanka (mp) till finansministern om FN:s
            världstoppsmöte om social utveckling
          </note>
          <note n="77d53c2f">
            Interpellationen redovisas i bilaga som fogas till riksdagens
            snabbprotokoll tisdagen den 28 mars.
          </note>
          <note n="ef74f48e">
            17 § Anmälan om frågor
          </note>
          <note n="bb6172ed">
            Anmäldes att följande frågor framställts
          </note>
          <note n="395906d7">
            den 22 mars
          </note>
          <note n="1213ad25">
            1994/95:378 av Per-Ola Eriksson (c) till finansministern om kostnaderna
            för Öresundsbron
          </note>
          <note n="028417f3">
            1994/95:379 av Per-OIa Eriksson (c) till kommunikationsministern
            om ekonomisk redovisning för Öresundsbroprojektet
          </note>
          <note n="f9dfed02">
            Frågorna redovisas i bilaga som fogas till riksdagens snabbprotokoll
            tisdagen den 28 mars.
          </note>
          <note n="5b0f06d5">
            18 § Kammaren åtskildes kl. 15.12.
          </note>
          <note n="85de7acd"/>
          <note n="7cf6d8ae">
            Förhandlingarna leddes av andre vice talmannen från sammanträdets
            början t.o.m. 10 § anf. 32 (delvis), av tredje vice talmannen
            därefter t.o.m. 12 § anf. 79
          </note>
          <note n="d0656b2a">
            (delvis) och av förste vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
