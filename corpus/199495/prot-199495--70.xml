<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 1994</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 1994</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199495--70</head>
          <docDate when="1994">1994</docDate>
        </div>
      </front>
      <body>
        <div>
          <note n="27cb455e">
            Det justerade protokollet beräknas utkomma om 3 veckor
          </note>
          <note n="fb58c57e">
            ______________________________________________________________
          </note>
          <note n="e0de8a8b">
            1 § Svar på interpellation 1994/95:59 om regeringspolitikens
            inriktning
          </note>
          <note n="daa53b32">
            Anf. 1 Statsminister INGVAR
          </note>
          <note n="dd3aeca0">
            CARLSSON (s)
          </note>
          <note n="1435192d">
            Herr talman! Widar Andersson har frågat mig följande: Kommer
            regeringen att understödja framväxten av en stark "social sektor"
            där medborgare i samverkan kan påverka och ansvara för delar av
            samhället? Kommer regeringen att föra en politik där staten frånträder
            sitt ansvar inom vissa områden för att därmed kunna kraftsamla
            inom avgörande områden? Kommer regeringen att föra en politik
            där staten ges en stor betydelse som ägare, inspiratör, beställare
            och lagstiftare?
          </note>
          <note n="ccceaa1a">
            Sverige är i dag inne i en mycket dramatisk process. Ett mödosamt
            restaureringsarbete av samhällsekonomin pågår, en kraftfull politik
            har presenterats för att pressa ner den höga arbetslösheten och
            just nu förbereds det första allmänna valet till Europaparlamentet.
          </note>
          <note n="b24efc59">
            Allt detta pågår i en snabbt föränderlig värld. Integrationen
            av omvärlden har gått mycket snabbt de senaste åren och tempot
            i förändringsprocessen är fortsatt högt.
          </note>
          <note n="b28d21fd">
            Detta innebär inte att vi är helt utlämnade till utomstående
            krafter. Under förutsättning att vi klarar det ekonomiska saneringsarbetet
            kan vi även i framtiden förbli "herrar i vårt eget hus".
          </note>
          <note n="6962aee8">
            Men demokratins och politikens möjligheter att påverka är också
            beroende av att vi folkvalda inte helt och hållet låter oss styras
            av den dagliga politiska dramatiken. Debatten måste i betydligt
            större utsträckning handla om hur vi vill dra upp de långsiktiga
            politiska handlingslinjerna. Vi måste göra klart att krisbekämpningen
            syftar till att skapa förutsättningar för en sådan diskussion
            och ett fortsatt välfärdsbygge
          </note>
          <note n="e5962d9f">
            - ett välfärdsbygge där vi inte skall och inte behöver rucka
            på målen för politiken, men där vi samtidigt måste förmå oss att
            tänka nytt och att ompröva.
          </note>
          <note n="ec8d48d1">
            Formen för verksamheten får inte vara det viktigaste, resultatet
            för den enskilde medborgaren måste stå i centrum. Klarar vi inte
            att föra en sådan diskussion kan vi själva bli systemets fångar
            och vägen öppnas för krafter som vill slita sönder det sociala
            välfärdsnätet.
          </note>
          <note n="ebded784">
            Det finns ingen på förhand given lag som säger att det alltid
            är staten eller kommunen som skall organisera varje del av det
            som Widar Andersson kallar den
          </note>
          <note n="bd051520">
            "sociala sektorn". Redan i dag finns det en rad goda exempel
            på hur folkrörelser, kyrkor, organisationer och enskilda gör utomordentligt
            goda insatser där stat och kommun inte orkar med eller inte är
            lämpliga att genomföra verksamheten.
          </note>
          <note n="b6c8d653">
            Att bekämpa våld, främlingsfientlighet och rasism kräver djupt
            engagemang och aktivt deltagande av enskilda människor och organisationer.
            Kamratstödjande verksamhet på arbetsplatserna, kvinnojourer och
            ungdomsidrotten är andra exempel på verksamhet där frivilliginsatser
            spelar en viktig roll.
          </note>
          <note n="4598935c">
            Vad det handlar om är att ständigt föra en debatt om hur vi på
            bästa sätt löser gemensamma problem och behov: antingen genom
            den offentliga sektorn, på marknaden, enskilt eller tillsammans
            med andra.
          </note>
          <note n="0323bd20">
            Vi får inte låsa oss vid de konventionella lösningarna. Det viktiga
            är att alla människor ges lika möjligheter till ett bra liv, en
            god utbildning, hjälp när man blir sjuk eller råkar illa ut och
            får stöd på ålderns höst. Och här behövs den generella välfärdspolitiken
            för att garantera en rättvis fördelning av de gemensamma resurserna.
            De alternativa formerna skall finnas som komplement till tjänsterna
            i den offentliga sektorn.
          </note>
          <note n="2d0e21a2">
            Det är mot den här bakgrunden som man skall se regeringens strävanden
            att sanera statsfinanserna.
          </note>
          <note n="e14777c6">
            Ytterst handlar det om att värna kärnan i välfärdssamhället.
          </note>
          <note n="b83116b7">
            Regeringen har förslagit såväl skattehöjningar som besparingar
            för att få balans i rikets affärer. Saneringsprogrammet har en
            rättvis fördelningsprofil.
          </note>
          <note n="d0d4ccfa">
            De mest välbeställda får också bidra med mest resurser. Värnskatten
            är ett uttryck för denna ambition.
          </note>
          <note n="eba96f65">
            Vidare har vi klart slagit fast att besparingarna inte skall
            gå ut över kärnverksamheterna. Därför har vi valt att lägga dem
            på transfereringarna. Några tankar på att staten helt skulle frånträda
            sitt ansvar inom vissa områden för att på så sätt bidra till saneringen
            av ekonomin finns inte. Jag ser det som utomordentligt betydelsefullt
            att skolan, vården och omsorgen organiseras på ett sådant sätt
            att samhället även framgent har det yttersta ansvaret.
          </note>
          <note n="b1cb225b">
            Det behöver inte stå i motsättning till att statens eller kommunernas
            engagemang skulle kunna minska inom vissa områden. Vi skall slå
            vakt om valfriheten, men det får inte gå ut över möjligheten att
            ge alla nödvändig utbildning, god barnomsorg, sjukvård av hög
            kvalitet och en bra äldreomsorg.
          </note>
          <note n="b24325db">
            Det är också viktigt att ha klart för sig att enskilda människor
            redan i dag tar ett stort ansvar för omsorgen om andra. Det gäller
            barnen och det gäller de gamla. Man räknar t.ex. med att ca 70
            % av all äldreomsorg utförs av anhöriga.
          </note>
          <note n="06254c62">
            Statsmakten kommer även i framtiden att ha en viktig roll när
            det gäller att på olika sätt understödja en utveckling som kan
            stimulera olika framtidsbranscher och därmed åstadkomma tillväxt
            i ekonomin och fler jobb. Miljöpolitiken, energin och den nya
            informationstekniken, IT, kan stå som exempel.
          </note>
          <note n="e06ba762">
            Regeringen har tillsatt en särskild IT-kommission som skall främja
            en bred användning av informationstekniken och vara rådgivande
            till regeringen i övergripande och strategiska frågor.
          </note>
          <note n="dc81a625">
            Det handlar då inte bara om att genom goda kontakter med företagsamheten
            underlätta och stimulera den tekniska utvecklingen. Framför allt
            gäller det att se till att den nya tekniken blir tillgänglig för
            så många som möjligt. Politiska initiativ krävs för att motverka
            risken för utanförskap. Ett stort ansvar vilar på oss politiker
            att tillsammans med arbetsmarknadens parter ge de yrkesaktiva
            och de arbetslösa möjlighet till kompetensutveckling i och genom
            den nya tekniken.
          </note>
          <note n="bfbda138">
            Det handlar också om att inrikta sig på ungdomens möjligheter.
            Den unga generationen kommer att växa upp med IT som en naturlig
            del av livet. Skolan har en nyckelroll; att se till att alla ungdomar
            får en så bra grund att stå på att det inte växer fram nya klassklyftor.
            I dag saknas en samlad syn på IT inom skolan.
          </note>
          <note n="e8bb8263">
            Det vill vi rätta till.
          </note>
          <note n="79e6979b">
            Vi får inte heller glömma de arbetslösa ungdomarna. Regeringen
            har lagt fram ett förslag om en satsning på datortek där arbetslösa
            ungdomar skall få lära sig arbeta med moderna program inom ordbehandling,
            kalkyl, databaser m.m.
          </note>
          <note n="9a121fbd">
            För att få del av och kunna ta till vara all den kunskap och
            alla de idéer som finns bland ungdomarna har regeringen också
            tillsatt ett särskilt ungdomens
          </note>
          <note n="3281c7cd">
            IT-råd.
          </note>
          <note n="1a2e112c">
            Skall vi lyckas att förhindra framväxten av ett samhälle med
            större klyftor och nya klassbarriärer måste staten och kommunerna
            ta ett stort ansvar även i framtiden. Politiken behövs för att
            balansera marknaden och garantera en rättvis fördelning. Men vi
            måste samtidigt våga testa nya idéer och oprövade lösningar.
          </note>
          <note n="e906e262">
            Därför tar Civildepartementet initiativet till den s.k. Demokratiberedningen
            som i hög grad handlar om praktiskt folkrörelsearbete och frivilligarbete.
          </note>
          <note n="386a0883">
            Dessutom har det i Socialdepartementet satts i gång ett arbete
            som kallas Välfärdsprojektet. Det handlar om att arbeta med stor
            öppenhet inför nya idéer och förslag, samla kunskap, initiera
            forskning, stimulera till debatt och presentera idéer kring hur
            välfärden på olika områden kan förändras och utvecklas.
          </note>
          <note n="2f7703c4">
            Vi måste få fram mer kunskap om hur vi möter sådana hot som utslagning,
            segregering och ökade orättvisor. Både Välfärdsprojektet och Demokratiberedningen
            skall lyfta fram alla de möjligheter som framtiden bär med sig
            för att alla skall kunna förverkliga sina livschanser och drömmar
            på jämlika villkor.
          </note>
          <note n="5e310683">
            I det arbetet är det viktigt att vara lyhörd för hur människors
            tankar om ett bra liv ser ut och hur välfärdssystemet skall se
            ut för att svara upp mot människornas krav och drömmar.
          </note>
          <note n="40a51eea">
            Anf. 2 WIDAR ANDERSSON (s)
          </note>
          <note n="01538641">
            Herr talman! Jag tackar för svaret som var omfattande och innehållsrikt.
          </note>
          <note n="4e81b77b">
            Herr talman! På läktaren här i dag sitter en av mina döttrar
            Elin och hennes vänner från Göteborg, Lisa och Sara. En av de
            viktigaste avsikterna med min interpellation är att det måste
            finnas utrymme för en öppen och offentlig riksdagsdebatt om hur
            vi tror och vill att samhället skall se ut när Elin, Sara, Lisa
            och
          </note>
          <note n="7a4f8a5e">
            Anna är vuxna och bärare av det samhällets värderingar. Det rör
            sig således om en debatt som sträcker sig något bortom ränteprognoserna
            i nästa "pipeko", precis som statsministern påpekade i sitt svar.
          </note>
          <note n="a2cfbc7f">
            Den bild som vi har av det samhälle som växer fram och som vi
            lever i om kanske 15-20 år måste också få styra det som vi gör
            i dag. Vi måste i en framtid också låta oss påverkas utifrån och
            inte bara inifrån av erfarenheter av det som vi hittills har gjort.
          </note>
          <note n="d64c8bae">
            Precis som statsministern säger i sitt svar är Sverige inne i
            en dramatisk process. Men process innebär ju en rörelse från det
            ena till det andra. Själv är jag barn av ett brukssamhälle, Olshammar
            på Närkeslätten, där alla arbetade i en processindustri, vilket
            innebar att när ett träd som hade tagits från skogen hade vandrat
            genom fabriken så blev det en helt annan produkt, nämligen pappersmassa.
          </note>
          <note n="1195f014">
            Jag är också ett barn av Hasselakollektivet i Hälsingland där
            jag har arbetat under större delen av mitt vuxna liv. Där får
            unga missbrukare, kriminella och prostituerade kraft och stöd
            att kunna genomgå en förändringsprocess. Några år senare är många
            av dem lika hedervärda och hyggliga medborgare som vem som helst.Den
            här processen innebär en förvandling.
          </note>
          <note n="9bd60187">
            Vad har vi för bild av den process som Sverige är inne i? Vad
            skall det leda till? Vad är det vi petar in i processen i dag?
            Ett moget industriland, skuldsatt visserligen, med stor offentlig
            verksamhet, med stora offentliga transfereringar och med ett stort
            mått av trygghet, geografiskt perifert - detta petar vi in i processen.
            Vad tror vi finns där om 15-20 år? Något som är ungefär som i
            dag eller någonting helt annorlunda?
          </note>
          <note n="c9b9626d">
            I dag möter jag ganska många kamrater och människor runt om i
            samhället som är uppgivna. Jag möter också mycket entusiasm. Entusiasm
            är naturligtvis inget problem. Det sprudlar av den i företag,
            skolor, föreningar, hos enskilda människor som har börjat hitta
            sin plats, sin roll och sin väg i det nya och dramatiskt förändrade
            samhället. Uppgivenheten är det värre med, speciellt när jag märker
            den hos många kamrater i olika åldrar som jag tycker borde kunna
            dela den stolthet jag har över vad den svenska modellen faktiskt
            har levererat och åstadkommit under de senaste 30-50 åren.
          </note>
          <note n="5f4b12aa">
            Mina föräldrar är födda på 20-talet i armod och fattigdom. De
            fick sluta sina dagar i en villa som de byggt själva, med fina
            pensioner och ett bra hyggligt liv. Denna revolution i det svenska
            samhällslivet skall vi vara stolta över.
          </note>
          <note n="dd6ef8be">
            Många känner nu att det som händer, internationaliseringens nivellering,
            innebär en reträtt på reträtt på reträtt. Många känner det som
            om det som nu händer och sker innebär att mycket av den folkliga
            sammanhållning som vi haft i Sverige skulle gå förlorad.
          </note>
          <note n="8ec9ad22">
            Denna förändringsprocess skapar också en ideologiproduktion som
            jag tycker är mycket beklaglig där man dels glorifierar och romantiserar
            svenskt 70-tal och politiken av den årsmodellen, dels försöker
            beskriva det som händer och sker som enbart ett högerprojekt,
            någonting för Bo Lundgren och för Timbråhögern och där vi som
            har en annan syn på livet och tillvaron skulle vara hopplöst akterseglade.
          </note>
          <note n="49be3dcc">
            Det jag skulle vilja är att statsministern utvecklade ytterligare
            sin syn på den svenska processen. Vad är det för samhälle som
            statsministern ser i den närmaste framtiden? Statsministern säger
            i sitt svar att statens och kommuners engagemang kan minska inom
            vissa områden, att vi inte skall låsta vid formerna utan fokusera
            det enskilda medborgarintresset. Vad innebär det? Vad är enligt
            statsministern skälet till den här förändringen? Är det bara det
            - om jag får uttrycka mig litet slarvigt - att pengarna är slut?
            Är det så att vi inte skulle göra dessa förändringar om vi hade
            haft pengarna? Eller är det ideologiska skäl? Hur mycket spelar
            den oerhörda förändring in som internationaliseringen av ekonomi
            och informationsteknologi innebär? Hela världen är nu vårt grannskap,
            som statsministern skrivit i sin rapport om det framtida FN. På
            vilket sätt innebär den här utvecklingen en förändring som motiverar
            att statens och kommuners åtaganden kan minska i vissa fall och
            kanske öka i andra? Vilket är enligt statsministern det viktiga
            skälet?
          </note>
          <note n="a590ed3a">
            Anf. 3 BO LUNDGREN (m)
          </note>
          <note n="31eb52c1">
            Herr talman! Sverige präglas i dag av att många människor är
            osäkra och otrygga. Det finns främst två orsaker till det. Den
            första är att regeringar och riksdagar av olika kulör och med
            olika majoriteter har ställt ut löften som inte kunnat hållas,
            främst därför att det som lovats inte kunnat betalas. Dessutom
            har de fått negativa effekter på ekonomins sätt att utvecklas.
          </note>
          <note n="f3dcc80f">
            Det har gett de stora underskotten.
          </note>
          <note n="5a626d9b">
            Den andra orsaken är att det som var så otänkbart i
          </note>
          <note n="0df1a0d8">
            Sverige ändå hände, att arbetslösheten exploderade från slutet
            av 1980-talet och början av 1990-talet. Den fanns där innan men
            doldes av transfereringssystemen, av en expansion i offentlig
            sektor med en sämre produktivitetsutveckling, av överhettningen
            främst under slutet av 1980-talet. Det fanns en underliggande
            arbetslöshet men den exploderade. Inte minst unga människor känner
            en väldig osäkerhet och otrygghet i det avseendet.
          </note>
          <note n="e7fda243">
            När nu den överstora välfärdsstaten har kollapsat måste den övergripande
            politiska uppgiften vara att återskapa den känsla av trygghet
            som många tidigare kunde känna. Grunden för detta är att lösa
            två viktiga uppgifter inom ekonomin: att sanera statsfinanserna
            och skapa förutsättningar för de hundratusentals nya jobb som
            måste växa fram i olika sektorer för att eliminera risken och
            rädslan för långtidsarbetslöshet.
          </note>
          <note n="e6f72156">
            Dessa två mål hänger samman. Det är väldigt viktigt att konstatera.
            Det är nödvändigt att sanera statsfinanserna. Det ger lägre räntor,
            större förutsättningar för investeringar, nya jobb. Men om man
            inte skapar rätt förutsättningar för jobb klarar man inte av att
            sanera statsfinanserna. Det ställer större krav på nedskärningar.
          </note>
          <note n="2be24e7f">
            Det får inte bli bara oplanerade nedskärningar som en följd av
            den statsfinansiella krisen, utan det arbete som genomförs måste
            syfta till att bygga ett välfärdssamhälle i världfärdsstatens
            ställe - ett samhälle med en begränsad men, där den griper in,
            stark stat som ger lika möjligheter inom bl.a. utbildning, som
            ser till att ingen skall fara illa i Sverige. Det innebär exempelvis
            en bra sjukvård och äldreomsorg.
          </note>
          <note n="29c5b1e1">
            Grunden i ett välfärdssamhälle är ändå starka medborgare, starka
            individer som i normalfallet både får rätten och möjligheten att
            ta ansvar för sig och de sina, som får rätten och möjligheten
            att bidra till att utveckla de företag som ger de nya jobben.
            Individerna måste känna att de har och får möjligheter. För att
            kunna det måste de få rätten att välja, rätten att forma sin egen
            vardag.
          </note>
          <note n="9b766866">
            Jag har väldigt svårt - med tanke på historiken för arbetarrörelsen
            och dess politiska del, socialdemokratin - förstå hur man så dogmatiskt
            avvisar möjligheten till enskilda alternativ inom så viktiga angelägenheter
            som vård och omsorg och för den delen inom utbildning. Jag har
            väldigt svårt att förstå det. Det underlättar inte för människorna
            att få tillbaka sin känsla av trygghet.
          </note>
          <note n="58627e36">
            En av de viktigaste uppgifterna blir naturligtvis i det sammanhanget
            just att hantera arbetslöshetsproblematiken. Den största chocken
            för svenskar i dag ligger nog i att de kan bli arbetslösa vad
            de än gör, inte bara därför att det tillfälligt går illa utan
            därför att det kanske är långsiktigt besvärligt, något nytt som
            händer, som Widar Andersson har uttryckt i sin interpellation.
            Det här måste vi hantera i det korta perspektivet och i det långa
            samtidigt. Jag ser med förundran på hur en regering, som faktiskt
            själv medger att de nya jobben måste växa fram i den privata sektorn,
            inte inser hur de i så fall kan växa fram och vem som bestämmer
            över dem. Det är inte AP-fonderna eller regering och riksdag utan
            vanliga människor runt om i
          </note>
          <note n="ce05d5e8">
            Sverige, i Ystad, Mariestad, Borås. Då kan man inte skapa sämre
            förutsättningar för dem. De måste ha bra förutsättningar och känna
            att det är intressant att satsa på att bygga nya företag eller
            expandera dem som finns i dag. Med en sådan inriktning och kunskap
            om var jobben skall växa fram är det förvånansvärt att man lägger
            så hög extra skatt på arbete, skatt på eget kapital som ju är
            grunden för alla de nya jobben.
          </note>
          <note n="9eae03a4">
            Varje nytt jobb kräver ett eget kapital. Men det diskrimineras
            i skattehänseende.
          </note>
          <note n="8aad9254">
            Det här är en dagsaktuell diskussion, nog så viktig.
          </note>
          <note n="08594853">
            Långsiktigt måste vi fundera över hur vi bär oss åt för att inte
            bara de traditionella jobben skall finnas kvar och kunna utvecklas
            i viss utsträckning. Det räcker inte med tanke på de hundratusentals
            jobb som vi måste ha. Hur skall tjänstesektorn kunna utvecklas?
          </note>
          <note n="b3b53601">
            Där finns snarare en blockering hos socialdemokratin.
          </note>
          <note n="7639015f">
            Statsministern talade om att en demokratiberedning och ett välfärdsprojekt
            skulle lösa problemen.
          </note>
          <note n="ea9dc763">
            Varför inte i stället inleda direkt här i kammaren i dag ett
            konstruktivt samtal om hur de enskilda medborgarna skall stärkas
            och få ansvar, om hur de nya jobben i de nya sektorerna skall
            växa fram och hur vi skall kunna bygga den starka men begränsade
            staten.
          </note>
          <note n="6196bf0f">
            Anf. 4 Statsminister INGVAR
          </note>
          <note n="dd3aeca0">
            CARLSSON (s)
          </note>
          <note n="545fcf78">
            Herr talman! Jag tycker att Hasselakollektivet, som Widar Andersson
            har varit aktiv i och tagit ett förtjäntsfullt ansvar för, är
            ett bra exempel på vad vi kan göra tillsammans, vad enskilda människor
            kan åstadkomma där samhället, staten eller kommunen förmodligen
            inte skulle ha haft samma förutsättningar.
          </note>
          <note n="1c0995d1">
            Jag har nyligen träffat på ett annat sådant projekt som bedrivs
            inom Pingströrelsen för att hjälpa och stödja missbrukare. Jag
            tror att man där, med de utgångspunkter som man haft, lyckats
            bättre än om man enbart hade förlitat sig på statliga, landstingsorgan
            eller kommunala organ.
          </note>
          <note n="34f849dc">
            Läxhjälp till invandrarbarn är ett annat exempel där man genom
            enskilda initiativ kan åstadkomma ett för den gruppen väldigt
            viktigt stöd.
          </note>
          <note n="6a044090">
            Det finns naturligtvis också en risk för en uppgivenhet, som
            Widar Andersson var inne på, risk för att man inför de enorma
            ekonomiska krafter som just nu rör sig i världen känner sig utlämnad,
            utan möjlighet att påverka utvecklingen. Det är naturligtvis oerhört
            farligt.
          </note>
          <note n="05a2d3a7">
            Jag ser två mycket viktiga förändringar av svensk politik, för
            att svara konkret på Widar Anderssons fråga. Den ena är att vi
            måste gå utanför nationalstaten. Vi som har varit rikspolitiker
            och ägnat oss åt nationella beslut måste, om vi skall företräda
            människorna och deras problem i vardagslivet, orka bygga upp en
            politik över gränserna. EU-medlemskapet var för mig viktigt, men
            det räcker inte med det. Även det globala engagemanget är oerhört
            viktigt.
          </note>
          <note n="71c3c735">
            Den andra förändringen, som är precis lika viktig, är att decentralisera,
            att låta kommuner, kommundelar och olika organisationer ta över
            ett större ansvar för det som bättre beslutas lokalt. Annars överlastar
            vi den nationella nivån med hänsyn till dess nya uppgifter.
          </note>
          <note n="ce99cc52">
            Dessutom tror jag, att när vi har byggt upp skolan, när en del
            av miljöbesluten har fattats klarar man innehållet i verksamheten
            bättre lokalt än vad man gör centralt. Därmed har jag också sagt
            att för mig handlar inte detta bara om pengar. Det kan finnas
            besparingar i detta och vi måste spara, men minst lika viktigt
            är att jag tror att man klarar denna verksamhet bättre lokalt
            än vad man gör centralt.
          </note>
          <note n="5f15bfd7">
            Då bör man också lokalt i större utsträckning kunna bestämma
            arbetsfördelningen, vad som bör skötas av kommunala organ och
            vad som kan läggas ut på frivilliga grupper. Jag tycker självkritiskt
            när jag ser tillbaka att vi ibland var överdrivet nitiska när
            vi skulle lösa en del av de här problemen, inte minst i kommunerna.
            Det skulle vara kommunala tjänstemän, kommunalt anställda.
          </note>
          <note n="bc761ae5">
            Jag tycker att det är bra att elever i skolan hjälper till med
            skolluncherna. Jag tycker att det är bra att de som ägnar sig
            åt ungdomsidrott hjälper till och städar upp i omklädningsrummet
            och fixar till sina idrottsplaner och annat. Jag tror att det
            faktiskt ökar glädjen och det sparar samtidigt, vilket inte är
            någon nackdel, en del pengar.
          </note>
          <note n="4c4787bc">
            Dessa två stora förändringar ser jag som oerhört viktiga. Jag
            tror att det därmed också blir en dramatisk förändring för det
            politiska beslutsfattandet. Jag ser detta som spännande och utmanande.
            Mot den bakgrunden välkomnar jag också Widar Anderssons interpellation.
          </note>
          <note n="cc963813">
            Till Bo Lundgren mycket kort: Det är klart att vi skiljer oss
            åt ideologiskt. Jag ser den gemensamma sektorn som ett viktigt
            instrument för att klara basverksamheterna. Jag får bekräftelse
            i dessa dagar när privat kommersiellt bedrivna laboratorieföretag
            låter vinsten, om vi nu skall tro de uppgifter som har kommit
            fram, ta över ansvaret, ta över gentemot människornas trygghet.
            Då har man gått över en gräns och det vill jag inte vara med om.
          </note>
          <note n="b279f293">
            När den fria etableringsrätten för privatpraktiserande läkare
            leder till att sjukhusen utarmas på resurser, så att man i den
            verkligt viktiga sjukvården inte klarar sina uppgifter, medan
            det blir en överetablering av privatpraktiserande läkare på Östermalm,
            har man gått för långt. Då har det slagit över.
          </note>
          <note n="dec37f4c">
            Jag delar Bo Lundgrens uppfattning om att arbetslösheten i dag
            förmodligen är det största hotet mot människornas trygghet och
            frihet. Det är bara det att den politik som Bo Lundgren förordar
            ledde till en tredubbling av arbetslösheten i Sverige. 50 000
            företag gick i konkurs. Det visar att det inte går att överlåta
            dessa stora uppgifter på marknaden och tro att den klarar det.
            Politiken måste ha sin centrala roll.
          </note>
          <note n="0b109dd2">
            Jag är anhängare av marknaden där den klarar sina uppgifter.
            Det är i stor utsträckning ett privatägt näringsliv vi har i Sverige
            och vi skall se till att det kan fungera på ett bra sätt. Jag
            har aldrig varit anhängare av någon central planekonomi. Men politiken
            har absolut sin viktiga roll.
          </note>
          <note n="4c312c99">
            Anf. 5 WIDAR ANDERSSON (s)
          </note>
          <note n="72695536">
            Herr talman! Jag skulle vilja fortsätta att utveckla debatten
            just kring skillnaden mellan entusiasmen och uppgivenheten. Om
            man skall säga något självkritiskt tror jag, och det här gäller
            nog alla partier, att psykologins betydelse i politiken har varit
            alldeles för undervärderad. Vi har varit alldeles för rationella.
            Det som är rationellt för en beslutsfattare kan vara oerhört irrationellt
            för medborgarna.
          </note>
          <note n="943d5f47">
            Det väsentligaste med en sådan debatt som vi nu försöker bjuda
            upp till är att vi måste börja prata om de stora förändringarna,
            så att allt fler medborgare i
          </note>
          <note n="0cd9a475">
            Sverige kan se sin plats i dem. När jag började arbeta på Hasselakollektivet
            slogs jag av hur skamlöst många av ungdomarna var beredda att
            utnyttja sina rättigheter. Man talade om min advokat, min socialarbetare,
            mitt bidrag och man skulle alltid ha sin rätt fram, utan en tanke
            på att det var skattebetalare som stod för varenda krona.
          </note>
          <note n="cc18ab15">
            Sedan jag 1991 blev riksdagsledamot har jag slagits av hur en
            del kollegor, ombudsmän, generaldirektörer, experter och direktörer,
            hur eliten glider i väg i samma anda och sviker alla folkliga
            dygder och tar det som fullständigt självklart att man alltid
            måste åka business class, alldeles självklart måste åka taxi och
            inte buss och har mage att gnälla om det inte ingår förrätt i
            de gratisluncher och middagar man äter.
          </note>
          <note n="816e7ee7">
            Isärdragningen och flykten från de folkliga dygderna är ett mycket
            stort problem. Det får inte förvandlas till något privatmoralistiskt.
            Det är någonting som verkligen angår oss allihop.
          </note>
          <note n="b16fc2af">
            När jag är ute på möten som traditionellt inte är direkt socialdemokratiska
            och diskuterar kring de här frågorna, säger jag alltid till låt
            oss säga välbärgade småföretagare och företagare när vi diskuterar
            socialpolitik och storleken på offentlig sektor och de kanske
            tycker skatterna är för höga: Ja, ja, sänk dem då! Men då drabbas
            ni själva. Jag menar att människor som stängs ute från möjligheterna
            nog kommer att stjäla er bil, de kommer att stjäla er villa, de
            kommer att stjäla er sommarstuga, de kommer att försöka stjäla
            era kreditkort. Ju sämre fördelning, ju mindre rättvisa det är
            i ett samhälle, desto större kriminalitet och elände.
          </note>
          <note n="a6ac296a">
            Jag är faktiskt kritisk till regeringens nuvarande politik när
            det gäller en av de folkliga dygderna. Det är politiken som handlar
            om våld och kriminalitet. Jag har nämnt i min interpellation att
            vi inte kan använda osthyvelsprincipen i en så oerhört viktig
            fråga som den som gäller att rättsstaten, polis, försvar, gränsbevakning
            - oavsett hur gränsen kommer att se ut i framtiden - fungerar
            på ett tillfredsställande sätt. Flyr vi från detta kommer de som
            har pengar att se till att med privata vaktbolag skydda sig. Underklassen,
            de som lever på gatorna, får själva beväpna sig för att skydda
            sig mot varandra och andra ligor.
          </note>
          <note n="aa65bfff">
            Anf. 6 BO LUNDGREN (m)
          </note>
          <note n="93d5733e">
            Herr talman! Det är uppenbart att Ingvar Carlsson och jag skiljer
            oss åt när det gäller ideologi och vad som bör ligga i det politiska
            uppdraget. Jag är inte helt övertygad om att våra värderingar
            i alla avseenden skiljer sig. Jag är mycket stolt över det min
            farfar en gång i tiden uträttade i arbetarrörelsen. Jag vet att
            den under den tid när industrialismen bröt igenom i Sverige spelade
            en viktig roll för att förbättra villkoren för dem som annars
            hade mycket svåra villkor. Det kan vara bra att ha den grunden.
          </note>
          <note n="16597930">
            Men man kan komma i en situation där det som en gång var nödvändigt
            och viktigt blir så mycket att det blir övertungt för de enskilda
            människor som socialdemokratin egentligen enligt sin grundinställning
            vill sätta i centrum. Jag tycker mig uppfatta det när Ingvar
          </note>
          <note n="eadfe0b6">
            Carlsson talar om de två viktiga förändringar han ser.
          </note>
          <note n="d99459d6">
            Den ena är vi helt överens om. Innehållet kan alltid diskuteras,
            men det är självklart att vi måste inse att vi inte kan isolera
            oss. Vi lever i en värld, vi lever i
          </note>
          <note n="4cc2f56b">
            Europa. Vi måste delta i bägge avseendena. Men när
          </note>
          <note n="6352c435">
            Ingvar Carlsson talar om decentralisering är det i mycket en
            decentralisering till kommuner, till kommundelar och i viss mån
            till organisationer som kan ta över ett större ansvar.
          </note>
          <note n="7e988ebe">
            Med den överstora välfärdsstat vi fått är det för mig en fråga
            om att decentralisera till de enskilda människor som har så mycket
            inom sig, på samma sätt som Widar Andersson beskrev, en entusiasm
            som finns, som inte får ersättas av eller ses i samband med en
            uppgivenhet. Den skall utnyttjas, få spridning. Det är den decentraliseringen
            som jag ser som en oerhört viktig uppgift för den enskilda individen.
          </note>
          <note n="bfaeee41">
            I det sammanhanget gäller det också att klara arbetslöshetsproblemet.
            Om man känner otrygghet blir man uppgiven. Den fördelningspolitiskt
            viktigaste frågan i dag måste ändå vara att försöka bidra till
            att skapa förutsättningar för nya jobb. Jag skulle vilja att statsministern
            utvecklade sin syn på hur man skall få fram de nya jobben. I ett
            medellångt perspektiv gör regeringen de bedömningarna att vi i
            slutet av 90-talet skall leva med en arbetslöshet på nästan 10
            %, en halv miljon människor plus andra som är dolt arbetslösa.
          </note>
          <note n="834fa6d8">
            Det skapar inte entusiasm.
          </note>
          <note n="0edae333">
            Hur skall man bära sig åt för att de människor som driver dagens
            företag och funderar på att starta morgondagens faktiskt gör det,
            att de expanderar och skapar nya jobb? Då kommer vi in på frågor
            om skattepolitik, då kommer vi in på frågor om hur tjänstesektorn
            i bred bemärkelse skall kunna expandera. Det är där jag tycker
            att man inte har några som helst svar, knappast ens frågor, från
            den regering
          </note>
          <note n="61061598">
            Ingvar Carlsson leder.
          </note>
          <note n="3fd7fcae">
            Anf. 7 Statsminister INGVAR
          </note>
          <note n="dd3aeca0">
            CARLSSON (s)
          </note>
          <note n="9081d3da">
            Herr talman! Först vill jag säga att jag tycker att det är positivt
            att vi i Sveriges riksdag ger oss tid att föra också en så här
            mer principiell debatt. Jag tror att den ibland för många lyssnare
            ger mer än den vanliga dagspolitiska debatten.
          </note>
          <note n="8e55bb03">
            Till Widar Andersson vill jag säga att psykologin naturligtvis
            har en stor betydelse. Hur man som politiker uttrycker sig och
            hur man agerar, det praktiska exemplet, har en väldigt stor betydelse.
            Vi kan komma med aldrig så bra reformer, men om människorna upplever
            att det är reformer ovanifrån som tvingas på dem så har reformerna
            ändå startats väldigt dåligt.
          </note>
          <note n="5242ace3">
            Vid den socialdemokratiska partikongressen i höstas tog jag upp
            en debatt som ligger väldigt nära eller som kanske är exakt den
            som Widar Andersson tar upp här, nämligen att det gäller att återupprätta
            den gamla arbetarmoralen. Med det avsåg jag att när vi nu har
            skapat dessa väldigt fina system för trygghet vid arbetslöshet,
            sjukdom och arbetsskada är det oerhört viktigt att de inte missbrukas.
            Sker det, misskrediterar man systemet som sådant. Då ger man ett
            mycket tungt och farligt vapen till dem som är motståndare till
            den typ av samhälle som vi vill leva i - ett samhälle som bygger
            på solidaritet och jämlikhet.
          </note>
          <note n="3a8edb91">
            Jag anser att det är ett oerhört stort värde i att leva i ett
            samhälle där inkomstskillnaderna, klasskillnaderna och de sociala
            motsättningarna är begränsade. Vi kan aldrig komma dithän att
            det råder en exakt jämlikhet, men det är ett egenvärde att inte
            klyftorna är för stora. Det upplevde jag som det kanske viktigaste
            beskedet till oss politiker i 1994 års val. Det var ett ideologiskt
            besked att man vill leva i ett sådant samhälle med solidaritet,
            med en politik som ger förutsättning för frihet för många människor,
            inte bara för ett fåtal.
          </note>
          <note n="7ce6b7a9">
            Detta för mig över till Bo Lundgren. Jag tror alltså på ett samhälle,
            där vi i stor utsträckning löser problem genom att angripa dem
            tillsammans.
          </note>
          <note n="46ad3bac">
            Bo Lundgren säger att vi skall decentralisera till enskilda människor.
            Javisst, det är den enskilda människan som skall fatta besluten
            om hur han och hon vill forma sina liv. Men vi vet ju i praktiken,
            och jag vet av egen erfarenhet, att man som enskild står sig väldigt
            slätt om den finansiella styrkan tillåts vara väldigt stark eller
            t.o.m. nästan allenarådande. Vi behöver alltså olika åtgärder
            av solidarisk samverkan för att skapa tryggheten och friheten.
          </note>
          <note n="8e593765">
            Poängen i den grundläggande fråga som Widar
          </note>
          <note n="7b3c72e0">
            Andersson har ställt är om det alltid måste ske genom kommunala
            beslut eller kommunal eller statlig verksamhet. Nej, det behövs
            inte. Men på vissa grundläggande områden måste det ändå vara politiska
            beslut som garanterar den enskilde en medborgarrätt.
          </note>
          <note n="c8b334b5">
            Jag ser det dessutom som en väldig fördel på skolans område,
            för att vara konkret, att barn med olika bakgrund - metallarbetarens
            son och direktörens dotter, invandrarbarn och det barn som är
            fött i Sverige med ursprungligen svenska föräldrar - kommer tillsammans
            och lär av varandra. Jag ser ett egenvärde i detta.
          </note>
          <note n="d0efb6fd">
            Jag ser en risk i den skolpolitik som Bo Lundgren var med om
            att föra att vi får en segregering inom skolväsendet som det blir
            nästan hopplöst att göra någonting åt senare. De länder som har
            använts sig av de politiska system som Bo Lundgren företräder
            visar just att man får ett samhälle med alltmer ökade skillnader
            i stället för ett samhälle där människorna kommer närmare varandra.
            Här tror jag att den ideologiska skillnaden går mellan Widar Andersson
            och mig å ena sidan och Bo Lundgren å den andra.
          </note>
          <note n="45333a22">
            Jag skall inte nu tala för mycket om företagsamheten. Det kan
            vi diskutera i andra sammanhang. Men jag vill ändå konstatera
            att när jag träffar småföretagare och frågar vad som är deras
            problem, får jag väldigt sällan höra att det är skatterna. Deras
            problem är efterfrågan på deras produkter. Skälet till att 50
            000
          </note>
          <note n="a39b3586">
            företag gick i konkurs under de gångna tre åren var ju i stor
            utsträckning att efterfrågan på deras produkter var otillfredsställande.
          </note>
          <note n="96dfae36">
            Det andra problemet är möjligheten att låna. Bankerna kräver
            i dag både livrem och hängslen.
          </note>
          <note n="ccf0fc8b">
            Det tredje problemet är naturligtvis det som just nu är oroande,
            och som har varit det länge, nämligen det höga ränteläget.
          </note>
          <note n="adc2e458">
            Jag tror att det är åtgärder mot detta som är helt avgörande
            för om småföretagaren skall kunna expandera och medverka till
            att nyanställa.
          </note>
          <note n="35177c38">
            Anf. 8 WIDAR ANDERSSON (s)
          </note>
          <note n="4832427f">
            Herr talman! I mitt inledningsanförande tog jag upp hur viktigt
            det är att vi för en debatt i hela samhället och i Sveriges riksdag
            om vilken bild vi har av det samhälle som nu växer fram, hur det
            skall se ut och att vi låter detta påverka de beslut som vi fattar
            i dag.
          </note>
          <note n="c24d0c40">
            Ingvar Carlsson nämnde i sitt svar att risken för att vi - vi
            i vid mening - lätt blir systemets fångar genom att vi nu har
            byggt upp starka institutioner, vanor och traditioner som oerhört
            mycket bygger på nationalstatens sätt att fungera. Det avspeglar
            sig i verk, myndigheter och beslutsordningar, vars makt och betydelse
            kommer att klinga av oerhört sakta.
          </note>
          <note n="3782135c">
            Jag vill också ta upp en annan sak om detta med systemets fångar.
            Jag håller med om att det är viktigt med en fungerande maktfördelning
            i samhället, men jag vet inte hur stor betydelse det har att vi
            tillhör olika generationer.
          </note>
          <note n="36278f97">
            Jag kan ta ett konkret exempel. Jag känner väldigt många som
            är aktiva inom friskolorna. Några av dem jag har träffat är i
            mina ögon ute efter att tjäna pengar, och det måste ju staten
            se till att bromsa. Men de allra flesta är människor som förverkligar
            sina livsdrömmar utan en fundering på att tjäna en krona. Tvärtom
            har de flesta sänkt sina löner för att kunna arbeta på detta pedagogiska
            sätt, t.ex. inom Montessori och
          </note>
          <note n="7537b3fc">
            Waldorf. Det kan också vara så, att de t.o.m. har protesterat
            mot att någon skola som är bra läggs ned. Det kan vara på många
            olika sätt. Att då gå omkring med en bild i huvudet - jag påstår
            inte att statsministern gör det men det kanske finns andra som
            gör det - att de som startar friskolor är några tjockmagade patroner
            från 1800-talet som vill tjäna pengar på undervisning, är också
            ett sätt att vara systemets fånge, vilket jag tror är djupt olyckligt.
            Jag vill inte med ett ord smutskasta den offentliga skolan, för
            alla skolor är ju offentliga, eftersom det är sammanhållna skolor
            som betalas med samma skattepengar. Det handlar bara om att pengarna
            skall användas på bästa möjliga sätt.
          </note>
          <note n="7acc26f5">
            Jag tror att en sak som är lika viktigt som elektrifieringen
            av landsbygden eller den allmänna skolplikten, när den en gång
            genomfördes och de satsningar som har gjorts där, är att vi skall
            försöka att se till att alla människor, oavsett var de är födda
            - i ett missbrukarhem eller ett diplomathem - skall ha tillträde
            till livets möjligheter och samma chanser.
          </note>
          <note n="809c676a">
            Lika viktig som elektrifieringen är, och som den gamla skolplikten
            var, är utbildningspolitiken i dag.
          </note>
          <note n="3ec0a57c">
            Jag ser att klyftan växer alltmer mellan dem som har lätt för
            att lära och dem som känner att de sjunker längre och längre bakåt.
            Här tror jag att det är bråttom.
          </note>
          <note n="59829e4c">
            Utbildningens mål och innehåll kan vara en av de folkliga sammanhållande
            dygderna. Därför tycker jag att det vore synd om vi skulle fastna
            i en diskussion där vi sätter oss på tvären mot dessa entusiaster
            i friskolor, många andra skolor, ungdomsföreningar, föreningar
            och kyrkor där man gör stora insatser. Det vore olyckligt, inte
            bara för socialdemokratin utan också för politiken.
          </note>
          <note n="17b307f3">
            Anf. 9 BO LUNDGREN (m)
          </note>
          <note n="4ba20942">
            Herr talman! I likhet med Ingvar Carlsson tycker också jag att
            den här typen av diskussioner är ganska stimulerande och intressanta.
            Det var därför jag undvek diskussionen om vad som har orsakat
            den ekonomiska krisen, vilket man kan föra långa diskussioner
            om.
          </note>
          <note n="c50bd51f">
            Om man skall kunna frigöra alla de positiva krafter som finns
            hos de många människorna i Sverige tror jag att det är farligt
            att vara alltför fastlåst i gamla föreställningar. Det som bekymrar
            mig litet grand är den kontrast jag ser i diskussionen inom socialdemokratin
            just i dag.
          </note>
          <note n="fe7f97a2">
            Som Ingvar Carlsson själv sade är han, med sina utgångspunkter,
            sin uppväxt och mycket annat, fast i att vi i stor utsträckning
            löser problem genom att göra det tillsammans. Ja, finns det problem
            som måste lösas tillsammans, vilket det ju finns, så skall vi
            göra det. Det kan vara obligatoriskt ibland och frivilligt ibland.
            Men det allra bästa är ju att människor och familjer blir så starka
            att de inte får några problem över huvud taget. Jag tycker att
            Widar Andersson mer ifrågasätter det som är gamla föreställningar.
          </note>
          <note n="f73f6648">
            Ingvar Carlsson säger indirekt att han till skillnad från mig
            företräder frihet till många och inte bara till ett fåtal. Men
            jag skulle aldrig ha jobbat politiskt i 20-
          </note>
          <note n="3b31793d">
            25 år, om jag skulle ha jobbat för ett fåtal människor.
          </note>
          <note n="b8c39707">
            Men det som är paradoxen för mig är att vi har ett system i Sverige,
            där de flesta betalar så mycket i skatter och avgifter att de
            i realiteten är hänvisade till att välja vård, omsorg och skola
            som godkänns av den politiska sektorn, medan de som tjänar mycket
            alltid har råd att välja precis vad de vill. Att ha en valfrihet
            för ett fåtal kan ju inte rimma med det som egentligen är socialdemokratiska
            värderingar.
          </note>
          <note n="c05fa1d8">
            Vad vi strävade efter under de gångna tre åren var ju att öppna
            möjligheterna för alla att välja. När det gäller skolpengen kan
            man diskutera utformningen, men det var valfriheten som var ambitionen
            och det bakomliggande syftet. Det handlade också om att få dynamik
            och intresse genom vårdnadsbidrag, - konstruktionen kan man återigen
            diskutera - husläkarsystem och mycket annat. Detta var ambitionen
            och målsättningen. Vi borde väl diskutera hur vi skall kunna ge
            alla denna frihet att välja i stället för att bara ryggmärgsmässigt
            säga att vi löser det gemensamt i den politiska sektorn, för det
            skapar ju också problem.
          </note>
          <note n="5cec3a90">
            När det slutligen gäller företagsamheten sade Ingvar Carlsson
            att företagen säger att de har svårigheter med att låna. Det beror
            ju på att de är hänvisade till lån, därför att det är svårt att
            få fram det egna kapital som beskattas så mycket hårdare än det
            lånade kapitalet.
          </note>
          <note n="8c4e0950">
            Vi har skapat ett system där det är svårt att få fram de pengar
            som behövs för de nya jobben. Det är en kortsiktigt viktig uppgift
            att ta bort den extra beskattningen på det egna kapitalet, för
            då blir det inga problem med det lånade heller.
          </note>
          <note n="1313a4c2">
            Anf. 10 Statsminister INGVAR
          </note>
          <note n="dd3aeca0">
            CARLSSON (s)
          </note>
          <note n="d1cb5b5a">
            Herr talman! De småföretagare som jag åberopar träffade jag i
            mycket stor utsträckning under den borgerliga regeringsperioden,
            då Bo Lundgren utformade skattepolitiken. Den löste inte deras
            finansieringsproblem.
          </note>
          <note n="b10ff43a">
            Men viktigare ändå är i dag en annan diskussion med Bo Lundgren.
            Han säger att människor skall vara så starka att de inte får de
            problem som gör att samverkan är nödvändig. Men Bo Lundgren och
            jag som är friska, glada och debattpigga just nu kan ju när vi
            går ut från denna kammare inom loppet av minuter eller timmar
            råka ut för något som i grunden förändrar våra liv. Man kan råka
            ut för något som gör att man hamnar i rullstol eller inom långvården.
            Det kan också vara något annat som gör att man, hur stark man
            än är, inte klarar sig på egen hand.
          </note>
          <note n="b02fa6ac">
            Jag föredrar att leva i ett samhälle där jag betalar relativt
            hög skatt och att veta att om något inträffar så är jag inte utlämnad.
            Det är för mig en väldig ökning av livskvaliteten.
          </note>
          <note n="52f7ce4d">
            Jag vill inte gå längre nu, därför att det är mitt sista inlägg
            och Bo Lundgren inte har möjlighet att svara. Jag tror i alla
            fall att det finns en ganska avgörande ideologisk skillnad mellan
            socialdemokratin och Moderaterna.
          </note>
          <note n="4de6d907">
            Jag vill använda de sista minuterna till att säga några ord om
            skolan. Jag är inte alls emot alternativ pedagogik. Redan som
            utbildningsminister i slutet av
          </note>
          <note n="3a9aa7c6">
            60-talet och i början av 70-talet sade jag att vi skulle pröva
            och satsa på montessoriskolor och waldorfskolor. Men det jag är
            orolig för är något helt annat, nämligen att den gemensamma sammanhållna
            svenska skolan skall gå förlorad.
          </note>
          <note n="82d690bc">
            Jag tror att det är viktigt att muslimska barn går i skolan tillsammans
            med barn som har en kristen tro och att finsktalande barn finns
            i samma skola som svensktalande barn. Det gäller också barn från
            olika samhällsgrupper. Det vill jag inte ge upp för att skapa
            alternativa skolor.
          </note>
          <note n="fed5cda0">
            Jag kan tänka mig att mycket av det som Widar
          </note>
          <note n="0330eac0">
            Andersson är ute efter mycket väl går att förena med den syn
            på skolan som jag här har redovisat, dvs. att man ställer krav
            på att det inte skall vara en segregerad skola. Man skall kunna
            använda och ta vara på entusiasmen hos lärare, elever och föräldrar
            för att skapa alternativ. Men det skall göras på ett sådant sätt
            att det i grunden gagnar ett demokratiskt samhälle.
          </note>
          <note n="a134d393">
            Jag är orolig för att det, om vi splittrar upp oss för mycket
            och detta skall klaras i 18-årsåldern, blir väldigt sent och väldigt
            svårt.
          </note>
          <note n="776e3525">
            Överläggningen var härmed avslutad.
          </note>
          <note n="45351271">
            2 § Svar på interpellationerna 1994/95:56 och
          </note>
          <note n="375a4c33">
            58 om Tjetjenien
          </note>
          <note n="9aa459c5">
            Anf. 11 Utrikesminister LENA HJELM-
          </note>
          <note n="1451d01c">
            WALLÉN (s)
          </note>
          <note n="ed7c4871">
            Herr talman! Björn von Sydow och Eva Zetterberg har båda frågat
            mig vilka bidrag den svenska regeringen avser lämna till en varaktig
            fred i Tjetjenien samt vilka humanitära insatser som kan bli aktuella
            bilateralt respektive inom EU:s ram. De frågar också vilka åtgärder
            regeringen kommer att vidta för att stödja de demokratiska krafterna
            i Ryssland.
          </note>
          <note n="2a157f37">
            Jag väljer att besvara båda interpellationerna i ett sammanhang.
          </note>
          <note n="0df76f18">
            Kriget i Tjetjenien är en brutal påminnelse om att demokratiska
            och civiliserade metoder för konfliktlösning ännu inte har några
            fasta traditioner i Ryssland. Den metod den ryska ledningen valt
            gentemot utbrytarregimen i Tjetjenien betraktar vi som ett återfall
            i gamla, våldspräglade reaktionsmönster.
          </note>
          <note n="5ffef725">
            Den svenska regeringen har vid ett flertal tillfällen framhållit
            för Ryssland att vi inte anser sådana metoder acceptabla i ett
            civiliserat samhälle. Vi har fördömt övervåldet och de grova kränkningarna
            av mänskliga rättigheter och internationell humanitär rätt.
          </note>
          <note n="23a15588">
            Vi understödjer aktivt de internationella insatser som görs främst
            inom ramen för Organisationen för säkerhet och samarbete i Europa,
            OSSE, för att mildra civilbefolkningens lidande och förhindra
            nya kränkningar av de mänskliga rättigheterna i Tjetjenien och
            för att främja en demokratisk utveckling. Sverige har erbjudit
            att ställa expertis till förfogande i de internationella missioner
            som sänds till konfliktområdet.
          </note>
          <note n="1688fc19">
            Inom både EU och OSSE har Sverige intagit en framskjuten position
            vad gäller att mana till en fredlig lösning. Ett omedelbart eldupphör
            är nödvändigt av humanitära skäl. Detta är ett självklart första
            steg i processen mot en varaktig fredlig lösning. Vi vill även
            få till stånd en permanent internationell närvaro i området för
            att därigenom bidra till att begränsa våldet.
          </note>
          <note n="88b56bcb">
            Vår strävan har varit att OSSE:s budskap till Ryska federationen
            skall vara kraftfullt och dess roll ej begränsas till de humanitära
            aspekterna utan även inbegripa en framträdande roll i en politisk
            lösning av konflikten. OSSE:s kontinuerliga ansträngningar ger
            vissa öppningar i denna riktning men måste följas upp aktivt vad
            gäller internationell närvaro och konkreta åtgärder från OSSE:s
            sida. Det internationella trycket på Ryssland måste upprätthållas.
          </note>
          <note n="5f24a65e">
            I det mer långsiktiga perspektivet arbetar OSSE
          </note>
          <note n="d1d1fd54">
            för att kunna ta aktiv del i uppbyggnaden av demokratiska institutioner
            och ett fungerande rättssamhälle.
          </note>
          <note n="d9f0c786">
            Europarådets parlamentariska församling har fattat beslut om
            att tills vidare suspendera behandlingen av
          </note>
          <note n="8da3005a">
            Rysslands ansökan om medlemskap. Regeringen finner detta steg
            välmotiverat.
          </note>
          <note n="439ce301">
            Med hänsyn till de grundläggande värderingar som Europarådet
            representerar är det ryska agerandet i dagsläget oförenligt med
            ett medlemskap i organisationen.
          </note>
          <note n="48949028">
            Suspenderingen av själva ansökningsproceduren får dock inte leda
            till en isolering av Ryssland. Stödet till demokratiseringsprocessen
            måste tvärtom intensifieras. Ett avbrott skulle drabba just det
            vi vill främja
          </note>
          <note n="9180ffae">
            - demokratiseringen av Ryssland. I förlängningen av denna analys
            ligger också att vi bör undvika regelrätta sanktioner. Kontakter
            med demokratiska krafter i
          </note>
          <note n="8bf0f569">
            Ryssland ger entydigt vid handen att sådana snarare skulle förstärka
            de negativa tendenserna i Ryssland.
          </note>
          <note n="17f25bc6">
            För EU:s interimsavtal med Ryssland gäller att detta avtal inte
            bör undertecknas för närvarande. I
          </note>
          <note n="09f25a71">
            ljuset av de fortsatta stridigheterna i Tjetjenien skulle ett
            undertecknande sända fel signal till Ryssland. Vid
          </note>
          <note n="d2c6c14f">
            Allmänna rådets möte i måndags var EU-länderna eniga om detta,
            samtidigt som det betonades att processen mot ett undertecknande
            bör gå vidare så snart detta är lämpligt.
          </note>
          <note n="4d4d83b3">
            Herr talman! Vi måste nu noggrant följa den fortsatta utvecklingen
            på alla områden. En särskild fråga är flyktingarnas rätt att återvända
            till sina hem.
          </note>
          <note n="e374bf2d">
            Den svenska regeringen har hittills bidragit med
          </note>
          <note n="fed4ac2a">
            9,5 miljoner kronor till de humanitära hjälpinsatserna och är
            en av de största individuella bidragsgivarna till humanitära insatser
            i Tjetjenien.
          </note>
          <note n="18d11bcb">
            Hjälpen fördelar sig på ett antal internationella hjälporganisationer.
            FN-systemet - flyktingkommissarien, världslivsmedelsprogrammet,
            WFP, och
          </note>
          <note n="41725499">
            Unicef - har fått sammanlagt 4,5 miljoner kronor för insatser
            i Tjetjenien. Röda korset har erhållit 4 miljoner och Médecins
            sans Frontières och International
          </note>
          <note n="f68d4c63">
            Organization for Migration har fått vardera 0,5 miljoner kronor
            Lutherhjälpen har erhållit ca 600 000 kr för ett hjälparbete i
            samarbete med den ryska ortodoxa kyrkan. Här kan tilläggas att
            vid sidan av Sveriges och andra EU-medlemmars bilaterala biståndsinsatser
            har
          </note>
          <note n="2f3f0f69">
            EU ställt ca 10 miljoner ecu, ungefär 90 miljoner kronor, till
            Röda korsets förfogande.
          </note>
          <note n="17f06de1">
            Herr talman! Omvandlingen av Ryssland till en demokrati är långt
            ifrån avslutad, och processen har utsatts för många störningar
            och bakslag. Ändå har viktiga framsteg gjorts. Landet har i dag
            en författning som uttryckligen garanterar de mänskliga rättigheterna
            och stadfäster grundprinciperna för statsmaktens utövning. Vidare
            har landet hållit allmänna flerpartival till ett parlament som
            nu fungerar. Även under
          </note>
          <note n="bfbc0166">
            Tjetjenienkriget har massmedier kunnat rapportera öppet och kritiskt.
            President Jeltsin slog i sitt tal den 16 februari i år fast att
            nya parlaments- och presidentval skall hållas helt enligt tidtabellen
            i år och nästa år. Det förtjänar att noteras att president Jeltsin
            också gjorde positiva och förpliktande markeringar om behovet
            av att stärka rättsstaten och individens rättigheter i Ryssland.
          </note>
          <note n="ba0bd4b2">
            Allt detta är viktiga steg på vägen mot en demokratisk samhällsordning.
            Men för att demokratin skall få en solid förankring och kunna
            motstå nya utmaningar krävs att de demokratiska institutionerna
            både byggs ut och får inre stadga. Hit hör t.ex. utvecklingen
            av ett mer stabilt partiväsen. Människorna måste också i praktisk
            handling få möjlighet att lära sig hur demokrati fungerar till
            vardags.
          </note>
          <note n="51ab6fad">
            Regeringen har nyligen lämnat sin proposition om samarbetet med
            Central- och Östeuropa för de närmaste tre budgetåren. Propositionen
            demonstrerar den vikt som regeringen tillmäter de pågående reformprocesserna
            och utgör en viktig del av svensk utrikesoch säkerhetspolitik.
          </note>
          <note n="064ae883">
            Utvecklingen i bl.a. Ryssland är av vital betydelse för Sveriges
            och hela Europas framtid. Det är därför angeläget att kraftfullt
            stödja den reformprocess som pågår. Målsättningen i samarbetet
            med Ryssland är att främja den fortsatta reformprocessen, demokratiseringen
            och stärkandet av rättsstaten samt den sociala utvecklingen i
            landet. I syfte att stärka demokratin i
          </note>
          <note n="dd6402db">
            Ryssland är insatser och stöd för enskilda organisationer och
            föreningsverksamhet mycket viktiga. Vi bidrar med utbildningsinsatser
            på flera områden bl.a. till journalister, en mångfald kontakter
            mellan samhällsinstitutioner i Sverige och Ryssland och inte minst
            ett livaktigt vänortssamarbete mellan kommuner.
          </note>
          <note n="f50bdf09">
            Medlemskapet i EU ger Sverige möjlighet att aktivt delta i och
            påverka EU:s östbistånd, som årligen uppgår till ca 15 miljarder
            kronor. I fråga om de övergripande målsättningarna råder stor
            överensstämmelse mellan EU:s insatser och de svenska insatserna.
            Sveriges aktiva roll i EU:s samarbete med Central- och
          </note>
          <note n="7e1df216">
            Östeuropa motiveras av viljan att genom ytterligare en kanal
            - och en betydelsefull sådan - medverka till de central- och östeuropeiska
            ländernas utveckling och därmed integration i Europa.
          </note>
          <note n="9ae50c4e">
            Jag är övertygad om att demokratiutvecklingen i
          </note>
          <note n="cbd285a0">
            Ryssland gynnas av att landet alltmer engageras i det europeiska
            samarbetet. Utvecklingen i Ryssland är av central betydelse för
            det europeiska integrationsarbetet och framväxten av en ny säkerhetsstruktur.
            Det är en omdaning som rymmer många faror, men också erbjuder
            en unik möjlighet att långsiktigt bygga upp ett europeiskt samarbete
            befriat från ideologisk konfrontation och baserat på demokratiska
            principer och respekt för mänskliga rättigheter.
          </note>
          <note n="b5bfad33">
            Vår övergripande uppgift i denna historiska omdaning är att så
            långt som möjligt engagera Ryssland, vars geografi och historia
            är både europeisk och utomeuropeisk, i det europeiska nätverket.
            Vi måste förmå Ryssland att kanalisera sina intressen och den
            kraft landet representerar genom de europeiska institutionerna
            och inom de europeiska och internationella normsystemen.
          </note>
          <note n="88448084">
            Genom att tydligt klargöra vad som krävs för deltagande i det
            europeiska samarbetet och samtidigt välkomna Ryssland att komma
            med försöker vi underlätta närmandet. Processen måste ske stegvis
            och kommer att ta tid, men det är viktigt att vi klargör för
          </note>
          <note n="d55efec6">
            Ryssland att vår önskan är att landet skall integreras i det
            övriga Europa, inte isoleras.
          </note>
          <note n="906dc556">
            Då Eva Zetterberg, som framställt interpellationen, anmält att
            hon var förhindrad att närvara vid sammanträdet, medgav förste
            vice talmannen att Jan
          </note>
          <note n="b698645c">
            Jennehag i stället fick delta i överläggningen.
          </note>
          <note n="4e4e0ffb">
            Anf. 12 BJÖRN VON SYDOW (s)
          </note>
          <note n="69ed27b3">
            Herr talman! Ännu i dag pågår kriget i Tjetjenien.
          </note>
          <note n="04f6ebee">
            Varje dag får vi genom massmedier rapporter om att det inte är
            frågan om någon sorts upprensningsaktioner, utan det är ett fullständigt
            krig som fortfarande pågår. Offrens antal är tiotusentals - ingen
            vet. Ingen kan se något slut på den militära delen av konflikten.
          </note>
          <note n="27764b85">
            Ingen ser någon politisk lösning.
          </note>
          <note n="1b85f80a">
            Samtidigt pågår ett våld, ett politiskt våld, i Ryssland. För
            några dagar sedan mördades på nytt en ledande journalist, ansvarig
            för betydande delar av opinionsbildningen i hela Ryssland. Utvecklingen
            har det senaste året glidit in på en mycket oroväckande bana,
            som skarpt skiljer sig från den fredliga omvandling som gällde
            mellan 1985 och 1992.
          </note>
          <note n="7cd69501">
            Det finns en stark opinion mot både kriget i
          </note>
          <note n="480efb12">
            Tjetjenien och våldet i Ryssland. Det vet vi från opinionsundersökningar,
            som är ganska pålitliga i dagens
          </note>
          <note n="e1b2650d">
            Ryssland. Kanske uppåt 80 % av befolkningen står helt främmande
            för Tjetjenienkriget. Vi ser vilka stora demonstrationer som har
            varit i samband med begravningen av ett av de senaste offren i
            Ryssland.
          </note>
          <note n="4e9ae05a">
            Det är en mycket farlig situation för Rysslands statsskick som
            också har kommit fram. Man kan uttrycka det på det sättet, att
            den enda möjligheten att genomföra ett slut på kriget i Tjetjenien
            är att den nuvarande ryska regimen fullständigt struntar i vad
            befolkningen i Ryssland tycker och tänker. Det är den militära
            lösningen. Det innebär också ett mycket svårt slag mot den demokratiska
            utvecklingen. En överväldigande majoritet vill inte ha kriget
            - ändå fortsätter kriget.
          </note>
          <note n="d9432372">
            Opinionsläget i Ryssland ser jag som det kanske mest avgörande
            för utvecklingen. Det gäller för oss att noga vara klara över
            vad som försiggår. De uppgifter jag har fått från sociologer i
            Ryssland pekar på att det finns en mycket stor uppslutning kring
            det som har vunnits under glasnost, nämligen individernas fri-
            och rättigheter och frihet från fruktan att utsättas för repressalier,
            koncentrationsläger osv.
          </note>
          <note n="83f090d6">
            Men det finns en avgörande svaghet i de demokratiska strukturerna
            i dagens Ryssland, och det är att det inte finns någon uppslutning
            kring en demokratisk styrelse, nästan inte för något styrelseskick
            över huvud taget. Det finns en misströstan om att landet och medborgarna
            i Ryssland över huvud taget kan styra tillsammans. Det ligger
            latent en föreställning om en stark man, som skall stå för någonting
            gott, och inte det som den nuvarande regimen har kommit att utveckla
            sig till.
          </note>
          <note n="79366604">
            Det här är en svår sak, som Ryssland inte kommer igenom om inte
            kraven på individuella fri- och rättigheter också balanseras av
            en uppslutning kring det som vi kan kalla för representativ styrelse.
          </note>
          <note n="99798c36">
            Vi har ett oerhört intresse av att utvecklingen i
          </note>
          <note n="98f2827d">
            Ryssland går i demokratisk riktning. Man kan uttrycka det på
            det sättet, att demokratier angriper inte andra stater, och framför
            allt angriper de inte andra demokratier. En värld som består av
            demokratier som gränsar till varandra undgår praktiskt taget alltid
            krig.
          </note>
          <note n="36ed8e3a">
            Sverige är inte direkt indraget i den här våldsutvecklingen,
            varken i Tjetjenien eller inne i Ryssland.
          </note>
          <note n="818b86ee">
            Men vi är delaktiga i försöken att lotsa fram lösningar.
          </note>
          <note n="d63aa4d9">
            Jag tycker att interpellationssvaret är mycket bra.
          </note>
          <note n="d96a4f2e">
            Det ger svar på de frågor jag har ställt, och det är bra svar.
            Jag noterar också att det är en mycket betydelsefull sak som står
            i slutet av interpellationssvaret. Det är synnerligen betydelsefullt
            och mycket långtgående i det moraliska åtagande som vi gör: "Vi
            måste förmå
          </note>
          <note n="1be03c12">
            Ryssland att kanalisera sina intressen och den kraft landet representerar
            genom de europeiska institutionerna och inom de europeiska och
            internationella normsystemen."
          </note>
          <note n="2357cda5">
            Vi måste å ena sidan ställa krav på utvecklingen av den ryska
            ledningen och å andra sidan inte ge sådana krav den karaktären
            att de leder till att en motreaktion mot den västerländska, den
            europeiska och den internationella rättsordningen uppkommer. Det
            finns ju sådana starka tendenser inne i dagens Ryssland.
          </note>
          <note n="b92bb2fb">
            Jag vill tacka utrikesministern för svaret. Jag anser att den
            principiella inriktning som utrikesministern har gett ger en god
            grund för fortsatt agerande. Ingen av oss vet vad som händer.
            Varje dag är ny; varje dag kan innebära nya faror för den ryska
            befolkningen, för folkets lidande, både det ryska och det tjetjenska
            folket. Jag kan bara säga att vi från svensk sida och inom europeiska
            institutioner måste ha en daglig beredskap för att med nya uttalanden
            och nya åtgärder fullfölja den inriktning som regeringen genom
            utrikesministern här har anvisat.
          </note>
          <note n="f852f974">
            Anf. 13 JAN JENNEHAG (v)
          </note>
          <note n="6a94c259">
            Herr talman! Jag tackar utrikesministern för svaret. I likhet
            med Björn von Sydow tycker jag att det är ett bra svar.
          </note>
          <note n="14b6fd8e">
            Jag vill uppehålla mig något kring fråga 3 i Eva
          </note>
          <note n="7b68e195">
            Zetterbergs interpellation, nämligen vilka åtgärder som regeringen
            vill vidta för att medverka till en varaktig fred.
          </note>
          <note n="d4cf3a6e">
            Kriget i Tjetjenien har pågått sedan december förra året. Huvudstaden
            Grosnyj är i dag jämnad med marken. Vad vi har kunnat se på TV
            är krig, död och svält i bitande kyla. Löftena om att ställa in
            bombningarna av huvudstaden Grosnyj, som gavs av president Jeltsin
            själv, infriades aldrig. Löftena från Moskva om att kriget skulle
            vara slut i januari infriades inte heller. Löftena förutsatte
            naturligtvis att tjetjenerna skulle kapitulera villkorslöst.
          </note>
          <note n="75ccb078">
            Tjetjenerna är ett av de många icke-ryska folk som levde i före
            detta Tsarryssland och före detta Sovjetunionen. Få av oss kände
            till dess existens innan den tjetjenske generalen Dudajev lät
            utropa sig till president i ett från Sovjetunionen självständigt
            Tjetjenien.
          </note>
          <note n="c00da2a0">
            Det är ingen stor folkgrupp. Totalt rör det sig om en dryg miljon
            människor. I den utbombade huvudstaden
          </note>
          <note n="471ba25d">
            Grosnyj bodde inte fullt 400 000 människor, dvs. en stad av Göteborgs
            storlek. I Grosnyj var majoriteten av befolkningen ryssar.
          </note>
          <note n="d9a9e0b3">
            När ett krig med den våldsamhet som karakteriserar kriget i Tjetjenien
            bryter ut, där flyg och tungt artilleri används och där en stad
            av Göteborgs storlek jämnas med marken i ett så litet land, förstår
            man att det inte är frågan om att upprätthålla lag och ordning.
          </note>
          <note n="12971da0">
            Det är inte heller försvar av konstitutionen eller något annat
            som kan ges en s.k. politisk förklaring som man är ute efter.
          </note>
          <note n="2106172d">
            Om man betänker att president Jeltsin själv i samband med statskuppen
            mot Sovjetunionens siste president Michail Gorbatjov vid sitt
            maktövertagande uppmuntrade de republiker som tillhörde Sovjetunionen
            att göra sig fria, blir sådana här försök än mer bisarra. Om man
            går ytterligare ett steg och även betänker att Jeltsin väntade
            i hela tre år efter det att
          </note>
          <note n="23b198b5">
            Tjetjenien förklarade sig självständigt, blir Jeltsins agerande
            än mer absurt.
          </note>
          <note n="06127ac9">
            Vad kan då ha varit anledningen till detta för oss obegripliga
            och grymma krig? För det första innebär det en nationell katastrof
            för det tjetjenska folket, och för det andra innebär det att man
            utsätter ryssar, främst de som bodde i Grosnyj, för samma mördande
            bombardemang som tjetjenerna.
          </note>
          <note n="3a7f792f">
            Förklaringarna är naturligtvis desamma som i historien. Bakom
            detta krig döljer sig maktpolitiska intressen, självklart främst
            från Jeltsins sida, och dessutom ekonomiska intressen. Jeltsin
            tror sig kunna vinna tillbaka något av sin sjunkande popularitet
            på hemmaplan genom att demonstrera Rysslands styrka och vinna
            de mest reaktionära nationalisternas stöd. I
          </note>
          <note n="2ab441d2">
            det stycket slog hans spekulationer inte fel. Vladimir
          </note>
          <note n="78fdd880">
            Zjirinovskij gav honom sitt fulla stöd. Men folkets gunst vann
            han inte. Hans popularitet sjönk ytterligare. Jeltsins flört med
            ultranationalisterna ledde snarare till att han slukades i deras
            famn.
          </note>
          <note n="16756bad">
            När det gäller ekonomi är olja Tjetjeniens främsta resurs. Oljan
            har oavsett regim varit av största intresse för Ryssland när det
            har gällt Kaukasus. Tjetjenien är inget undantag. Vidare sker
            en stor del av transporterna från Baku till Rostov genom Tjetjenien.
            Jag tror att vi här har ytterligare en förklaring till den ryska
            arméns brutala ingripande - stormaktschauvinism med ekonomiska
            förtecken.
          </note>
          <note n="f45ea815">
            Jeltsin har också försökt rättfärdiga sitt krig med de simplaste
            och tarvligaste av argument - det rasistiska. Det har varit lätt
            att spela på fördomarna om tjetjenerna som mafiosi, med tanke
            på den historiska bakgrund och samhällsstruktur som funnits bland
            tjetjenerna, där man har varit organiserad i släkter och klaner
            i århundraden och fortfarande är det, den långa perioden av sovjetmakt
            till trots. Oavsett vilken regim som härskat i Ryssland - tsaristisk
            eller sovjetisk -
          </note>
          <note n="9b9681cd">
            har den drabbat tjetjenerna hårt.
          </note>
          <note n="67551ad1">
            Med stor sannolikhet är en tjetjensk småstat orealistisk, från
            rent ekonomisk och politisk synpunkt. Det rättfärdigar naturligtvis
            inte det militära införlivandet av Tjetjenien med Ryssland och
            det brutala som nu händer. Kvar står alltså tjetjenernas rätt
            till ett liv som nation, till sin kulturella särart och som en
            del av mänskligheten.
          </note>
          <note n="374a7c2e">
            Det som vi nu, med utgångspunkt från utrikesministerns svar,
            kan se som en möjlighet är permanent internationell närvaro. Hur
            kommer vi fram dit? Vilka signaler finns från Ryssland om att
            man kommer att gå med på detta? Hur uppnår vi, som utrikesministern
            också önskar, ett omedelbart eldupphör som ett första nödvändigt
            steg?
          </note>
          <note n="b04ed5b9">
            Anf. 14 MARIANNE SAMUELSSON (mp)
          </note>
          <note n="db894aeb">
            Herr talman! En av de absolut vanligaste typerna av telefonsamtal
            som jag nu får gäller det som händer i Tjetjenien. De vanligaste
            kommentarerna är: Varför är det så tyst från politikerna? Varför
            ageras det inte från svenskt håll? Varför gör vi ingenting?
          </note>
          <note n="e4d3c729">
            Många människor upplever en stark oro och känner ett behov av
            att Sverige agerar; man vill ha tydliga signaler från regeringen
            om hur den ser på konflikten i Tjetjenien. Därför välkomnar jag
            utrikesministerns svar på dessa båda interpellationer. Jag tycker
            att det är bra att vi får den här debatten i kammaren och att
            vi om möjligt får ett någorlunda tydligt besked från regeringen
            om hur man ser på saken.
          </note>
          <note n="26102fd5">
            Jag tycker att svaret är ganska bra, men jag saknar en del. Det
            handlar en av mina frågor om: Det borde ha funnits med mer om
            Tjetjeniens folk. Det är fråga om människor som vill bli fria,
            som vill få ett ökat självbestämmande. Många av dem som ringer
            jämför de baltiska folkens kamp för sin frihet och den tystnad
            som nu råder när det gäller Tjetjenien. Inte heller i svaret sägs
            det särskilt mycket om hur regeringen ser på Tjetjeniens och dess
            folks situation.
          </note>
          <note n="8dcdc2b7">
            Jag har ytterligare en fråga. Den berör det som utrikesministern
            tog upp som något av det mest positiva i EU-medlemskapet - Sveriges
            möjlighet att aktivt delta och påverka EU:s östbistånd. Då skulle
            jag vilja veta: Hur vill regeringen påverka? Vilka grundpelare
            finns i förhållande till EU-biståndet? Efter att ha följt frågan
            om Turkiet och handelsavtalet känner jag en viss oro för Sveriges
            agerande. Vi fick där se hur regeringen inte agerade för mänskliga
            rättigheter utan följde strömmen.
          </note>
          <note n="9cf1c273">
            I den säkerhetspolitiska delen av svaret talas det mycket om
            Ryssland och Europasamarbetet. Svaret innebär faktiskt mer ett
            framhållande av vikten av samarbete än ett kraftigt fördömande
            av kriget, som kanske vore mer på sin plats just nu. Jag upplever
            att svaret andas en mer positiv inställning till demokratiprocessen
            i Ryssland än vad jag tycker att det finns anledning att känna.
            Finns det verkligen signaler från
          </note>
          <note n="0ac1af5f">
            Ryssland om att Jeltsin kommer att leva upp till de positiva
            förpliktelser som utrikesministern nämner?
          </note>
          <note n="d26998ab">
            Hittills har vi väl inte sett någonting av det? Visserligen har
            han hållit ett tal, men omfattar den demokratiprocess som det
            talas om här verkligen Tjetjenien och dess situation?
          </note>
          <note n="07b04dd6">
            Anf. 15 HÅKAN HOLMBERG (fp)
          </note>
          <note n="d46316aa">
            Herr talman! Jag vill uttrycka min uppskattning av det svar som
            utrikesministern har lämnat på Björn von
          </note>
          <note n="1fbe3a09">
            Sydows och Eva Zetterbergs interpellationer. Det sammanfattar
            på ett utmärkt sätt, tycker jag, det som måste vara huvudlinjen
            i den svenska inställningen till såväl kriget i Tjetjenien som
            hela den kris som den ryska reformprocessen har kommit in i, i
            huvudsak genom det här kriget.
          </note>
          <note n="476e6e83">
            Björn von Sydow beskrev på ett bra sätt situationen i Ryssland.
            Man kan tillägga att även om det är sant att 80 % eller någonting
            sådant i opinionsundersökningar uttalar sig mot kriget så förefaller
            det åtminstone mig som om de politiska krafter som tills vidare
            i första hand kan dra nytta av detta är den gamla regimens företrädare.
            Det är kommunistpartiet, den gamla nomenklaturan som, omdöpt eller
            kanske inte ens det, uppträder som motståndare till kriget men
            i verkligheten förefaller spela under täcket med många av de krafter
            som har drivit fram just denna utveckling. Detta är givetvis ett
            perspektiv som inger yttersta oro inför de val som småningom skall
            hållas i
          </note>
          <note n="bdb66c08">
            Ryssland, där man kan få en politisk ledning som i mycket stor
            utsträckning påminner om den typ av imperialistiskt inriktad rysknationalistisk
            ledning som vi har sett tidigare, då med sovjetiska förtecken;
            nu kan det i värsta fall bli en repris av det.
          </note>
          <note n="2eee96df">
            Jag tror att det centrala i det som kan göras utifrån för att
            försöka bidra till att det ändå inte går så illa i
          </note>
          <note n="6f195064">
            Ryssland är att ge allt tänkbart stöd till det som man kan beskriva
            som att bygga upp ett civilt samhälle, alltså demokratiska partier,
            demokratiska folkrörelser och sådana saker som kan bära upp den
            demokrati som är etablerad på papperet men som ännu inte har några
            rötter ned i samhället.
          </note>
          <note n="1143d12a">
            Jag tror också att det är viktigt att tillägga att risken förefaller
            vara ganska stor att kriget efter hand -
          </note>
          <note n="ea817a1c">
            om inte något dramatiskt sker som får slut på eländet
          </note>
          <note n="19bd1d0d">
            - blir ett allmänt kaukasiskt krig, där hela norra Kaukasus till
            sist kan bli omöjligt att kontrollera annat än med mycket extrema
            insatser av militärt våld från
          </note>
          <note n="38a657f0">
            Moskvas sida. Man bör komma ihåg att det här är delar av ryska
            federationen som långt in på 1800-talet var helt oberoende - de
            var inte organiserade som självständiga stater av den typ som
            de baltiska blev efter första världskriget, men de styrde sig
            ändå i praktiken helt själva och gjorde motstånd med alla tänkbara
            metoder mot den övermakt som man nu ser den ryska krigföringen
            som en fortsättning på. De krafter - eller i varje fall en del
            av dem - som har drivit fram detta är naturligtvis fullt beredda
            att, om de nu på något sätt skulle lyckas, utsträcka den här typen
            av aktioner till det som i rysk jargong kallas för det nära utlandet
            och som också innefattar de baltiska länderna, med direkta konsekvenser
            också för Sverige i så fall.
          </note>
          <note n="af78f5d6">
            Jag vill också ta upp en annan sak som bekymrar mig. Det har
            att göra med konsekvensen i omvärldens alla olika signaler. Ibland
            överensstämmer det som sägs från ett håll inte riktigt med vad
            som görs från något annat håll, t.ex. i en stats administration
            och förvaltning. Det har alldeles i dagarna hänt att två tjetjenska
            flyktingar har fått avslag av Invandrarverket på en begäran om
            asyl. Jag vill inte ställa någon fråga om detta ärende - det vore
            fel att göra det i den här debatten. Men man kan naturligtvis
            ändå göra reflexionen att om det är så som man kommer att behandla
            asylansökningar av personer från Tjetjenien är risken mycket stor
            att det blir mönsterbildande och att det i praktiken av dem i
            Moskva som borde få andra signaler uppfattas så, att vi i Sverige
            inte tar det här på det allvar som vi säger att vi gör.
          </note>
          <note n="ecdfa8b8">
            Enligt pressuppgifter så sent som i förrgår tycks situationen
            i detta fall vara att mannen jagas av tjetjenerna därför att han
            i sin egenskap av läkare inte ville låta sig enrolleras i de militära
            förband som sattes upp för att försöka möta invasionen. Samtidigt
            har både han och hustrun kaukasisk bakgrund. De kan inte leva
            någon annanstans i Ryssland - där jagas kaukasier.
          </note>
          <note n="03a0eb12">
            Moskvas borgmästare har beordrat rensningsaktioner av staden
            riktade mot kaukasier i största allmänhet.
          </note>
          <note n="18f02046">
            Om dessa uppgifter är korrekta är det naturligtvis en omöjlig
            situation som denna familj har hamnat i. Man kan ju mycket väl
            tänka sig andra varianter på samma dilemma.
          </note>
          <note n="92243748">
            Mot bakgrund av andra fall som gäller flyktingar med olika bakgrund,
            från Ryssland och andra delar av f.d. Sovjetunionen, är naturligtvis
            frågan om svenska myndigheter fullt ut förmår inse verkligheten
            i landet, nämligen att de officiella bekännelserna till demokrati
            och mänskliga rättigheter inte säger hela sanningen om läget i
            landet. Om det är på det sättet - vilket jag fruktar - är en konsekvens
            att de signaler som i praktiken går fram i många konkreta ärenden
            som berör
          </note>
          <note n="16ffbc9d">
            Ryssland och som handläggs av svenska myndigheter är andra än
            de som vi uttrycker t.ex. i interpellationssvar av det slag vi
            hörde nyss.
          </note>
          <note n="2187c4a1">
            Anf. 16 INGRID NÄSLUND (kds)
          </note>
          <note n="840f5833">
            Herr talman! Jag tycker att det är intressant att den här frågan
            har kommit upp till debatt. Jag vill tacka dem som har framställt
            interpellationerna. Jag vill också tacka för det utförliga svar
            som vår utrikesminister har gett.
          </note>
          <note n="05a0fece">
            Jag skulle faktiskt till att börja med vilja dra en parallell
            om något som jag tror att det är viktigt att vi har klart för
            oss. Det gäller en parallell till vad som har hänt i f.d. Jugoslavien.
            Omvärlden har nämligen reagerat på ungefär samma sätt när det
            gäller serbernas agerande i Jugoslavien som när det gäller Rysslands
            agerande i Tjetjenien.
          </note>
          <note n="95e0996e">
            I USA, i EU och i de enskilda europeiska länderna i övrigt har
            man enligt mitt förmenande agerat och reagerat för sent och för
            tamt. Det gäller även Sverige. Reaktionerna och de tydligare uttalandena
            har låtit vänta på sig alltför länge. Det är som om man har försökt
            att först mitt i backen hejda en snöboll som kommer i rullning
            i stället för att göra det på krönet.
          </note>
          <note n="435951df">
            När snöbollen väl har fått rulla så långt är det nästan omöjligt
            att hejda den. Gång på gång kan man konstatera att de krig som
            har börjat på det sättet och som gäller olika folkgrupper inom
            ett land är nästan omöjligt att få slut på.
          </note>
          <note n="1b235359">
            Därför beklagar jag djupt att vi inte redan från början, redan
            före årsskiftet inte var tydligare. Vår partiledare, Alf Svensson,
            gick ut redan i slutet av året, mellan helgerna, och efterlyste
            en mycket klar deklaration ifrån vår utrikesförvaltning om att
            vi absolut inte kunde tolerera detta övergrepp.
          </note>
          <note n="10e886ce">
            Nu är skadan skedd, även om vi nu applåderar att man från t.ex.
            Europarådet på den här grunden inte kan gå med på att Ryssland
            blir medlem. Det är bra.
          </note>
          <note n="198fef55">
            Vi håller med om att det just nu är omöjligt för Ryssland att
            bli medlem.
          </note>
          <note n="3a9a3474">
            Jag tycker ändå att mycket i interpellationen gäller vad vi måste
            göra. Jag håller med om att de här insatserna för att stärka demokratin
            måste till. Samtidigt saknar jag faktiskt det kraftiga fördömandet.
            Det går inte att hymla med en stormakt som Ryssland när det gäller
            ett sådant här övergrepp som faktiskt fortgår.
          </note>
          <note n="f8f86a66">
            Vi har ännu inte sett något riktigt slut på det. Människor lider
            svårt.
          </note>
          <note n="d14a7d8a">
            Liksom Håkan Holmberg vill jag påpeka att återsändandet till
            Tjetjenien av människor som har sökt sin tillflykt i Sverige är
            fullständigt barockt. Det ger helt fel signaler om hur vi ser
            på situationen i Tjetjenien. Visst måste vi hjälpa till med att
            bygga upp de demokratiska institutionerna. I det avseendet tror
            jag att vi är rörande överens från alla partier. Det är det enda
            som kan ge oss en möjlighet att i framtiden tryggt och säkert
            leva som grannar till Ryssland. Det enda hoppet för människor
            som icke är ryssar utan av annat etniskt ursprung men som bor
            i områden som tillhörde det forna Sovjetunionen är att demokratiseringsprocessen
            får fortsätta.
          </note>
          <note n="844f4e28">
            Samtidigt efterlyser jag ökad tydlighet och verkliga försäkringar
            om att våldshandlingarna skall upphöra och att tjetjenerna skall
            få komma till tals med de ryska myndigheterna. Detta är nödvändigt
            för att vi skall kunna fortsätta att föra meningsfulla samtal
            med
          </note>
          <note n="08974eb8">
            Ryssland. Det krävs ökad tydlighet. Måtte vi lära oss av de här
            två fallen att samfällt gå in på ett tidigare stadium. Vi måste
            då också få med oss EU och FN.
          </note>
          <note n="117075f7">
            Anf. 17 Utrikesminister LENA HJELM-
          </note>
          <note n="1451d01c">
            WALLÉN (s)
          </note>
          <note n="a0f1beb3">
            Herr talman! Även jag tycker att det är mycket positivt att vi
            i dag har den här möjligheten till en utförlig diskussion om den
            utomordentligt viktiga utrikespolitiska fråga som kriget i Tjetjenien
            utgör. I
          </note>
          <note n="ff5870a7">
            vår upprördhet över hur konflikten hanteras är vi alla som deltar
            i den här debatten - och jag tror hela riksdagen - helt överens.
          </note>
          <note n="3558063a">
            Jag kan också konstatera att vi i stort sett är överens om analysen
            när det gäller kriget, krigets offer, vad Sverige skall göra men
            även om vårt förhållande till Ryssland. Jag noterade några små
            nyanser.
          </note>
          <note n="17feb989">
            När jag lyssnade till Ingrid Näslund fick jag känslan av att
            det verkar som om ett oppositionsparti alltid måste säga att regeringen
            skall göra mera. Jag tror faktiskt, Ingrid Näslund, att det jag
            säger i interpellationssvaret - och som jag även har sagt tidigare
            - där jag beskriver kriget i Tjetjenien som en brutal påminnelse
            om att demokratiska och civiliserade metoder för konfliktlösning
            ännu inte har fått någon fast tradition i Ryssland är tydligt.
            Jag talar om återfall i gamla våldspräglade reaktionsmönster.
            Jag upprepar vad jag sade redan mellan jul och nyår, nämligen
            att det inte är ett civiliserat samhälle som uppträder på det
            här sättet. Det är oacceptabla metoder för ett civiliserat samhälle.
          </note>
          <note n="a2cbf05d">
            Det är så tydliga ord att jag tycker att även Ingrid
          </note>
          <note n="7b245743">
            Näslund borde se att det är en tydlig reaktion från den svenska
            regeringen. Jag tycker att det skulle vara mycket bra om riksdagspartierna
            instämde i stället för att säga att man skall sätta in ytterligare
            något förstärkningsord någonstans och att det därmed skulle bli
            så mycket bättre.
          </note>
          <note n="dd72460b">
            Från svensk sida har vi varit mycket tydliga i det här avseendet.
            Sverige var ett av de första länderna som sade ifrån i officiella
            uttalanden av mig å regeringens vägnar. Redan innan Alf Svensson
            skrev sin artikel hade jag gjort två officiella uttalanden. Vi
            hade redan varit aktiva inom EU-kretsen och OSSE-
          </note>
          <note n="db72ae9d">
            kretsen. Jag säger inte att oppositionspolitiker behöver känna
            till allt detta, men jag tycker att man kan ta reda på det innan
            man kritiserar.
          </note>
          <note n="88bea026">
            Marianne Samuelsson sade att människor frågar vad Sverige gör.
            Jag hoppas att den här debatten kan hjälpa till med argument.
            Vi gör alltså väldigt mycket.
          </note>
          <note n="e8a9382d">
            Jag säger inte det därför att regeringen skall ha särskild credit
            för det. Det gäller svenska folket. Det är naturligt för Sverige
            att reagera på det här sättet.
          </note>
          <note n="46a26fac">
            Så till frågan om Tjetjenien. Om det låg i detta att vi skall
            erkänna Tjetjenien som en egen stat, så har den frågan ingen aktualitet.
            Det är inget bra sätt att lösa minoritetsfrågorna i Kaukasien
            på. Jag tror att det skulle leda till mycket svåra konsekvenser.
          </note>
          <note n="718b88d2">
            Framför allt Jan Jennehag men även Björn von
          </note>
          <note n="518a5633">
            Sydow och Håkan Holmberg tog på olika sätt upp frågan om hur
            vi skall gå vidare. Jag vill säga en sak som är positiv i dag.
            Precis innan den här debatten började nåddes jag av signaler om
            att Ryssland vid samtal i Moskva med det ungerska ordförandeskapet
            i
          </note>
          <note n="8e1d7fe5">
            OSSE nu har gett ett principiellt medgivande till en permanent
            OSSE-närvaro i konfliktområdet. Däri ingår också att OSSE skall
            ges en aktiv roll i en politisk process som syftar till en fredlig
            lösning. Det här är mycket uppmuntrande. Det är ett framsteg i
          </note>
          <note n="aadb897c">
            OSSE:s behandling av Tjetjenienkonflikten.
          </note>
          <note n="2d70fd9f">
            I innevarande stund pågår förhandlingar. Man skall inte ta ut
            svängarna alltför mycket. Jag är på det klara med det. Det kan
            ändå innebära en efterlängtad öppning i möjligheterna att få till
            stånd verkliga förhandlingar mellan parterna om en lösning av
            konflikten.
          </note>
          <note n="f3dfe921">
            Det återstår alltså att säkerställa att den här positiva utvecklingen
            också omsätts i praktisk handling. Jag hoppas att det skall innebära
            att OSSE snarast skall kunna sända en permanent mission till området
            och att den utan dröjsmål tillåts att påbörja sitt viktiga arbete.
          </note>
          <note n="8ed47246">
            En annan sak i det här sammanhanget som är oroväckande är att
            vi fortfarande får rapporter om svårigheter att få fram den humanitära
            hjälpen. Jag anser att det är ett oavvisligt krav att de ryska
            myndigheterna nu ger order om att internationell humanitär hjälp
            måste släppas fram obehindrat. Det handlar om att få en snar bekräftelse
            på att den deklarerade viljan, som vi har hört talas om från både
            Wien och Moskva, får ett omedelbart utslag i konfliktområdet också
            på det humanitära området.
          </note>
          <note n="9cd92a79">
            Anf. 18 BJÖRN VON SYDOW (s)
          </note>
          <note n="80b5cf34">
            Herr talman! Jag ber att få tacka utrikesministern för de ytterligare
            kommentarerna. Jag drar också slutsatsen att det råder en mycket
            stor uppslutning kring den inriktning som regeringen har och har
            haft under hela den tid som detta krig har pågått.
          </note>
          <note n="ab3aa75c">
            Det var mycket positivt att höra att det kanske har lossnat på
            en mycket betydelsefull punkt, nämligen när det gäller möjligheten
            att upprätta en internationell s.k. stilleståndskommission. Den
            skall också kunna medverka till ett lokalt demokratiskt förlopp
            i
          </note>
          <note n="4b9343fb">
            Tjetjenien. Det innebär ett mycket stort framsteg för hela OSSE
            att en av de två supermakterna, som det fortfarande handlar om,
            accepterar att OSSE har möjlighet och rätt även att arbeta inom
            ett lands område.
          </note>
          <note n="9c3a2e68">
            Jag vill bara ta upp två saker till när det gäller framtiden.
            Båda handlar om Ryssland. Det finns tidningsrapporter som pekar
            på att ingen egentligen har en överblick över medieutvecklingen
            i Ryssland.
          </note>
          <note n="cd609b4a">
            Pågår det ett hemligt maktövertagande av de centrala medierna
            i Ryssland ifrån s.k. krigskretsar? Mitt intryck är att den ryska
            utvecklingen har nått närmast en västerländsk demokratisk karaktär
            när det gäller mediernas frihet att rapportera och kommentera.
            Det finns all anledning att även vi, genom vår ambassad osv.,
            ger uttryck för vad vi uppfattar som pågående kraftmätningar i
            Ryssland kring mediernas ställning.
          </note>
          <note n="1ec1afb8">
            Det är det ena.
          </note>
          <note n="b8a4df26">
            Den andra punkten gäller genomförandet av de val som Jeltsin
            nu har lovat. Det cirkulerar uppgifter om att regimen på något
            sätt skall kunna glida ur dessa val eller att valen inte blir
            korrekta. Det finns stora möjligheter för oss att agera så att
            valen verkligen kommer till stånd, så att valrörelserna sker utan
            våld, att kandidater kan genomföra sina kampanjer och så att rösträkning
            och röstrapportering sker på ett västerländskt sätt.
          </note>
          <note n="1fef27bc">
            I den proposition som regeringen har lagt fram om östbistånd
            har jag noterat att den här punkten finns med. Den är synnerligen
            betydelsefull. Jag tror att t.ex. våra kommuner och deras kommunala
            valnämnder skulle kunna göra betydelsefulla insatser genom att
            vara på plats under valkampanjerna och röstsammanräkningarna och
            kanske också medverka till utbildningsprogram. Det viktiga är
            egentligen att man institutionaliserar en press på regimen så
            att valen icke suspenderas. Det gäller såväl dumavalen som de
            lokala valen och naturligtvis presidentvalet om drygt ett år.
          </note>
          <note n="bc000321">
            Anf. 19 JAN JENNEHAG (v)
          </note>
          <note n="9245f889">
            Herr talman! Beskedet om närvaron av OSSE var mycket glädjande.
            En viss försiktighet är kanske på sin plats. Vi har i många andra
            liknande konflikter sett att långsiktiga förändringar av negativ
            art har avlösts av hopp som sedan har grusats lika snabbt som
            det har kommit.
          </note>
          <note n="81a2752e">
            Det är heller inte bara fråga om en parts acceptans av internationell
            närvaro. Båda parternas fordras om det skall kunna bli någonting
            av detta. Även om den övervägande majoriteten av den tjetjenska
            befolkningen vill ha fred med all den intensitet som en normal
            människa kan önska räcker det med att en mycket liten andel av
            befolkningen tycker motsatsen om den andelen dessutom har tillgång
            till vapen.
          </note>
          <note n="598b4d04">
            Jag vill ställa en fråga till utrikesministern. Jag ställer den
            inte för att försöka negligera eller förmörka de positiva signalerna.
            Vilka andra vägar har vi att gå för att få till stånd en internationell
            närvaro i området om förhandlingarna vad gäller OSSE:s närvaro
            skulle stranda?
          </note>
          <note n="bc4a8759">
            För min egen del kan jag inte se så många andra alternativ. Hoppet
            har stått till att det inom OSSE:s ram skulle vara möjligt med
            en internationell närvaro.
          </note>
          <note n="76d48ff0">
            Min enkla fråga är egentligen om utrikesministern ser några alternativa
            vägar. Eller är detta för närvarande det hopp som vi har att lita
            till?
          </note>
          <note n="865be29a">
            Anf. 20 INGRID NÄSLUND (kds)
          </note>
          <note n="28579e7b">
            Herr talman! Jag kan inte säga exakt vilket datum som Lena Hjelm-Wallén
            första gången gick ut med det här. Men vid Moskvabesöket, om nu
            kronologin är riktig, upplevde jag att signalerna inte var speciellt
            tydliga. De har blivit mycket tydligare efter det. Det är jag
            glad för.
          </note>
          <note n="8a4179bb">
            Både när det gäller ex-Jugoslavien och Tjetjenien har vi fått
            uppleva att konflikter som har börjat i liten skala har växt.
            Framför allt har det inte gått att få något slut på dem. Det är
            det förskräckliga. Har ni inom EU:s ministerråd eller OSSE diskuterat
            hur man skall kunna ha en större beredskap om vi ytterligare en
            gång hamnar i den här situationen? Jag tror att många upplever
            att det egna landet och inte minst EU,
          </note>
          <note n="b2cbc337">
            USA och FN har reagerat för långsamt. Därför har man på något
            sätt fått för sig att det är tillåtet att agera på det här sättet.
            Jag undrar om ni har diskuterat detta, eller om Lena Hjelm-Wallén
            är villig att ta upp diskussionen om hur vi snabbare skall kunna
            komma med ett fördömande som är så tydligt att man får klart för
            sig att sådant här absolut inte accepteras av det internationella
            samhället.
          </note>
          <note n="6cfb05ef">
            Jag vill också uttrycka hur positivt jag tycker att det är att
            det verkar som om man tillåter en sådan här närvaro i Ryssland.
            Jag hoppas att det här skall kunna gå i uppfyllelse och att man
            på det sättet skall komma framåt i den här frågan.
          </note>
          <note n="a294671c">
            Det finns ett annat skäl till att jag anser att detta är så betydelsefullt.
            Två gånger har det gällt muslimer.
          </note>
          <note n="89b2e7e0">
            Jag tror att de behöver uppleva att västvärlden och
          </note>
          <note n="86b4abb9">
            Västeuropa sätter deras människovärde lika högt som människornas
            i västvärlden.
          </note>
          <note n="08c8167a">
            Anf. 21 MARIANNE SAMUELSSON (mp)
          </note>
          <note n="b1ce21b6">
            Herr talman! Visst har det varit tyst kring den här frågan, även
            om jag vet att utrikesministern uttalade sig ganska tidigt. Jag
            fick dock själv ringa till UD för att få ett pressmeddelande för
            att se att det hade varit något uttalande. Tyvärr har det inte
            nått ut. Det är bara att beklaga att ett så här angeläget uttalande
            om hur regeringen ser på Tjetjenienkrisen inte kommer ut ordentligt.
          </note>
          <note n="4139695f">
            När det gäller Tjetjenien som stat hade jag definitivt inte några
            förväntningar om att man skulle tala om att Tjetjenien skulle
            vara en självständig stat. Men jag tycker att det i svaret talades
            mycket litet om tjetjenernas situation. Det är ett folk som i
            dag i allra högsta grad är förtryckt.
          </note>
          <note n="f8764c87">
            Det talas ganska positivt om president Jeltsins uttalande. Man
            hyser en viss tilltro till honom. Jag önskar att den tilltron
            är berättigad i den bemärkelsen att han också kommer att leva
            upp till det som han har sagt. Jag känner en betydligt större
            oro för situationen än vad jag tycker att utrikesministerns svar
            ger vid handen.
          </note>
          <note n="f85df598">
            Jag är glad över att OSSE-processen har kommit i gång och att
            det ser ut att kunna bli en dialog. Vi får hoppas att den också
            leder till ett resultat innan situationen är mer kaotisk än den
            är i dag.
          </note>
          <note n="156cba3e">
            Anf. 22 HÅKAN HOLMBERG (fp)
          </note>
          <note n="92c5835c">
            Herr talman! Det är naturligtvis väldigt intressant att Ryssland
            tycks ha medgett en permanent OSSE-
          </note>
          <note n="7b9f8418">
            närvaro i Tjetjenien. Det skulle kunna betyda en viss förändring
            till det bättre när det gäller situationen där.
          </note>
          <note n="d47241b5">
            Om detta går att genomföra innebär det framför allt en avsevärd
            förbättring av OSSE:s ställning, och jag höll på att säga, anseende.
            Ärligt talat har det blivit litet skamfilat sedan man var oförmögen
            att ens ta upp frågan om Bosnien på ett meningsfullt sätt vid
            mötet i
          </note>
          <note n="1378160b">
            Budapest tidigare. Det skulle alltså betyda mycket om det här
            stämmer, både för denna viktiga organisation och för Tjetjenien.
          </note>
          <note n="bf84eaa8">
            Jag ansluter mig mycket gärna till det som Björn von Sydow sade
            om mediernas frihet och om valövervakningen. Jag vill än en gång
            poängtera vikten av att vi snabbt kan komma i gång med det stöd
            till demokratiska partier som förmedlas via svenska systerorganisationer.
            Det har aviserats av regeringen och bl.a. Folkpartiet har länge
            begärt det. Jag tror faktiskt att det är en nyckelfaktor för att
            det skall kunna gå vägen i länder av Rysslands typ, så att demokratiskt
            pålitliga och trovärdiga organisationer får en anständig chans
            att utvecklas och inte kvävs redan i sin linda.
          </note>
          <note n="79de1eac">
            Jag tycker att det var tråkigt att utrikesministern helt undvek
            att kommentera den fråga om behandlingen av asylsökande från Tjetjenien
            som jag berörde. Jag begär inte någon kommentar kring just detta
            ärende eller något generellt uttalande om att alla har rätt att
            stanna. Däremot tycker jag den reflexionen är ofrånkomlig att
            det riskerar att för en och annan på viktiga poster i Moskva ge
            ett egendomligt intryck om omvärlden, exempelvis Sverige, dels
            kraftfullt fördömer den ryska politiken, dels har en mycket oroad
            bedömning av själva läget i Tjetjenien, men samtidigt genom avslag
            på asylansökningar, som kan falla rimliga och berättigade, ge
            signal att läget kanske ändå inte är så allvarligt som vi säger
            i andra sammanhang.
          </note>
          <note n="27fff70d">
            Detta kan skapa en brist på trovärdighet som jag inte tycker
            att Sverige skall utsätta sig för.
          </note>
          <note n="d9d19a20">
            Anf. 23 Utrikesminister LENA HJELM-
          </note>
          <note n="1451d01c">
            WALLÉN (s)
          </note>
          <note n="dd8322ff">
            Herr talman! På sex minuter kan man med fem debattdeltagare på
            andra sidan inte hinna med allt som har sagts.
          </note>
          <note n="d9fcad6a">
            När det gäller det ärende Håkan Holmberg drog upp vet han att
            jag inte kan svara, dels därför att jag inte har kännedom om ärendet
            och dels därför att jag inte får uttala mig om enskilda fall.
            Principiellt utgår jag naturligtvis ifrån att svenska myndigheter
            har god insikt om såväl kriget i Tjetjenien som dess konsekvenser
            för Ryssland och människornas välfärd där.
          </note>
          <note n="23edb606">
            Björn von Sydow tog upp den väldigt viktiga frågan om medieutvecklingen
            i Ryssland. Det är något jag ägnat mig en hel del åt, både i samtal
            med utrikesminister Kosirev i Moskva när jag var där i december
            och när han besökte mig i februari, och dessutom i brev till honom.
            Jag bedömer den frågan så väldigt viktig i hela demokratiutvecklingen.
            Många har sagt att det är något av ett ljus i mörkret att medier
            i alla fall har kunnat fungera relativt fritt.
          </note>
          <note n="3b35ff44">
            I Moskva hade jag också ett möte med en representant för det
            privata, fristående bolaget NTV för att just diskutera den här
            frågan.
          </note>
          <note n="be3347e7">
            Jag kan konstatera att medier fortfarande fungerar relativt fritt.
            Att det finns mörka krafter som skulle vilja annat vill jag inte
            undanhålla på något sätt. Jag utgår dock ifrån att den ryska regeringen
            står för fria medier, yttrandefrihet och pressfrihet.
          </note>
          <note n="4ab05745">
            Jag utgår också ifrån att det president Jeltsin säger om valen
            skall vara det som gäller och ingenting annat.
          </note>
          <note n="634d3192">
            Låt mig i det sammanhanget säga till Marianne
          </note>
          <note n="946d8da1">
            Samuelsson att jag har nämnt president Jeltsin vid ett tillfälle
            i svaret. Det handlar inte om tilltro eller inte tilltro. Jag
            nämner bara vad han faktiskt sade i det talet, som är viktigt
            för demokratiutvecklingen. Jag säger att jag noterar det. Det
            är viktigt att göra detta, och att utgå ifrån att det en president
            säger också skall hållas.
          </note>
          <note n="87536bff">
            Till Jan Jennehag vill jag säga att om det inte skulle fungera
            att OSSE skulle vara den organisation som skall ha den ledande
            rollen här, är det, som Jan
          </note>
          <note n="f1241a0d">
            Jennehag också inser, mycket svårt att hitta någon annan.
          </note>
          <note n="1be15aca">
            När EU agerar, vilket EU gör - detta är en ständig punkt på EU:s
            dagordning - sker det inte direkt, utan indirekt via OSSE. Det
            är där man har Ryssland med, och det är organet som har hand om
            uppgifter som konflikthantering, att vara med och bygga upp politiska
            institutioner som kan behövas och att hitta former för en politisk
            lösning.
          </note>
          <note n="b8e82540">
            Den behandlar även minoriteters rätt, Marianne
          </note>
          <note n="a17f041a">
            Samuelsson. När jag har talat om OSSE här har det i hög grad
            handlat om dess roll för att se till den tjetjenska befolkningens
            rättigheter som minoritet.
          </note>
          <note n="f47fafc2">
            Det ligger underförstått.
          </note>
          <note n="ac4a33b0">
            Om OSSE skulle misslyckas är det svårt att finna någon annan
            organisation. Vi är överens om det. Därför är det så viktigt att
            det går framåt.
          </note>
          <note n="188bdb1c">
            Den internationella närvaron kan i och för sig åstadkommas av
            andra, som också är viktiga, t.ex.
          </note>
          <note n="1c0657ed">
            internationella hjälparbetare, journalister, parlamentariker;
            men de kan aldrig spela OSSE:s roll, och det är viktigt att betona.
          </note>
          <note n="3460b627">
            Jan Jennehag sade också något annat som är väsentligt, nämligen
            att det gäller att båda parter måste acceptera det här. Det är
            naturligt att vi i en debatt som denna kritiserar Ryssland för
            dess hantering av den här frågan. Men på den andra sidan är de
            inte heller några änglar. Det är viktigt att komma ihåg det, och
            att det - som Jan Jennehag sade - kan finnas sådana som vill annat
            också på den sidan.
          </note>
          <note n="d2f6aadb">
            Till Ingrid Näslund skulle jag kanske ha sagt att det är mycket
            viktigt med förebyggande arbete i sådana här sammanhang. Det handlar
            inte i första hand om fördömanden, utan just om ett förebyggande
            arbete.
          </note>
          <note n="9cfbf57f">
            Där är OSSE en väldigt bra plattform. Eftersom Ingrid Näslund
            deltog i den utrikespolitiska debatten så känner hon till att
            detta är ett av de prioriterade områdena för den svenska regeringen.
          </note>
          <note n="ea064c30">
            Det är lätt att säga att den 13 december, när jag var i Moskva,
            var jag inte lika klar i min kritik som jag är i dag. Det var
            alltså ett par dagar efter det att konflikten utbrutit.
          </note>
          <note n="e6566d9e">
            Det är en väldig skillnad att uttala sig några veckor senare,
            när man sett vad det här skulle bli, än precis just då.
          </note>
          <note n="776e3525">
            Överläggningen var härmed avslutad.
          </note>
          <note n="47a92d90">
            3 § Svar på interpellation 1994/95:57 om lokaliseringen av biståndsmyndigheten
          </note>
          <note n="25fdd8b1">
            Anf. 24 Statsrådet PIERRE SCHORI (s)
          </note>
          <note n="72d0034b">
            Herr talman! Juan Fonseca har frågat mig om jag är öppen för
            andra lokaliseringsalternativ för den nya biståndsmyndigheten
            än den på Sveavägen 20 som omnämnts bl.a. i pressen. Juan Fonseca
            frågar vidare om jag anser att Rinkeby skulle kunna utgöra ett
            intressant alternativ till Sveavägen.
          </note>
          <note n="22b282d0">
            Herr talman! Det är regeringens politik att överlåta ansvaret
            för myndigheters lokalisering till myndigheterna själva. Regeringen
            har endast att granska hyresavtalens längd då dessa överstiger
            perioder om sex år. Så har regeringen gjort i detta fall genom
            att förra veckan godkänna att den nya biståndsmyndighetens hyresavtal
            löper över tio år. Skälen till detta beslut är att regeringen
            finner sannolikt att myndigheten består under tio år.
          </note>
          <note n="186a4ef9">
            Mycket av vad Juan Fonseca anfört har jag sympati för. Regeringen
            har dock inte funnit att det föreligger tillräckligt kraftiga
            skäl för att ingripa i den prioritering som har utförts av organisationskommittén
            för biståndet som förbereder den nya myndighetens verksamhet.
          </note>
          <note n="c3ae42bb">
            Det ekonomiska läget är följande. Årskostnaden för de nuvarande
            fyra biståndsmyndigheternas lokaler är tillsammans 26,3 miljoner
            kronor, att jämföra med det nya kontraktets 26,9 miljoner kronor.
            En hyresminskning för de första tio månaderna har erhållits, vilket
            innebär en genomsnittlig totalkostnad över den tioåriga kontraktstiden
            om 24,6 miljoner kronor per år. Kostnaderna hamnar således under
            den nuvarande hyresnivån.
          </note>
          <note n="ffbb22f2">
            Myndigheters lokalkostnadsersättning grundar sig på en behovsbedömning
            som har gjorts av det s.k.
          </note>
          <note n="1d51ae2c">
            lokalförsörjningsverket på uppdrag av Finansdepartementet. Man
            har då vägt in antalet anställda, deras behov av lokalyta och
            hur lokalerna används samt en bedömning av vad som är marknadshyra
            i den aktuella regionen.
          </note>
          <note n="968033dd">
            Därefter har en fast summa utgått till respektive myndighet.
            Om en myndighet då väljer en plats med låg hyra får den behålla
            mellanskillnaden. som den fritt får disponera. Om samma myndighet
            däremot väljer en dyr lokal får den ta mellanskillnaden från sitt
            förvaltningsanslag, vilket medför ett mindre utrymme för andra
            ändamål. Därmed skapas, förhoppningsvis, ett ekonomiskt incitament
            för myndigheter att välja lokaler till rimliga kostnader.
          </note>
          <note n="092774e1">
            Organisationskommittén för biståndet, som har att förbereda den
            nya myndighetens verksamhet, har givet dessa förutsättningar värderat
            fördelarna med att ligga i Stockhoms centrum så högt att man anser
            det värt kostnaden.
          </note>
          <note n="07c1cfef">
            Jag finner därför, herr talman, inget att invända i denna myndighetens
            prioritering.
          </note>
          <note n="61d66719">
            Anf. 25 JUAN FONSECA (s)
          </note>
          <note n="20ab0afc">
            Herr talman! Jag vill tacka biståndsministern för svaret.
          </note>
          <note n="b05bd3dd">
            Jag vill börja med att säga att min interpellation om lokaliseringen
            av biståndsmyndigheten till Rinkeby måste ses i ett socialt bostadspolitiskt
            sammanhang och som ett nytt sätt för statliga myndigheter att
            finnas mitt i samhällets nyskapande miljöer. Rinkeby är, precis
            som alla de andra invandrartäta områdena i landet, ett mycket
            spännande, idérikt, kreativt, resursstarkt och mångkulturellt
            område. Det är dessa kvaliteter som gör att Rinkeby är rätt plats
            för en myndighet som biståndsmyndigheten.
          </note>
          <note n="e273b170">
            Genom att finnas i ett område som Rinkeby skulle biståndsmyndigheten
            få nya impulser, nya visioner, skaparkraft och nära kontakt med
            många människor som kommer från länder som biståndsmyndigheten
            arbetar för.
          </note>
          <note n="c631ab9c">
            Att invandrartäta områden som Rinkeby stämplats som dåliga beror
            bl.a. på att vi har svårt att bejaka den kulturella och etniska
            mångfald om kompetens som finns hos invånarna i dessa områden.
            Att människor som bor i Rinkeby och andra invandrartäta områden
            drabbats hårdast av arbetslöshet och bidragsberoende är inte dessa
            människors fel. Rinkebyborna skapar inte lågkonjunktur, de drabbas
            av denna.
          </note>
          <note n="133beabe">
            Att det växer fram en ny fattigdom och att segregationen fördjupas
            är en konsekvens av olika faktorer som samverkar. Bl.a. skapar
            marknaden inte längre arbete åt lågutbildade människor och ännu
            mindre åt invandrare och flyktingar. Det saknas arbetsplatser.
          </note>
          <note n="7ac1df38">
            Människor som lever i områden som Rinkeby ses alltför ofta som
            människor som måste omhändertas och göras till socialtjänstens
            kunder.
          </note>
          <note n="bb9b54e2">
            För att motverka denna negativa och icke lokalt skapade utveckling
            krävs det ett antal radikala åtgärder inom de flesta samhällssektorer.
            Det behövs ett nytt synsätt som utgår från att människorna i dessa
            områden är enorma resurser. Det handlar om näringspolitik, investeringar
            i infrastruktur, kommunikationer, arbetsplatser, utbildning, förbättringar
            av områdenas fysiska miljö och utvecklande av det kulturella och
            sociala livet.
          </note>
          <note n="c89ebc2b">
            En av de åtgärder som kan bidra till att inleda en positiv utveckling
            är just lokaliseringen av statliga, kommunala och landstingskommunala
            institutioner, myndigheter och kvalificerade utbildningar. Därför
            skulle utplaceringen av biståndsmyndigeheten till
          </note>
          <note n="7de5ce34">
            Rinkeby vara starten för att bryta den onda spiralen.
          </note>
          <note n="388775ed">
            Staten skulle med en sådan handling visa att man verkligen bryr
            sig om invånarnas öde på ett konkret sätt. Att utlokalisera myndigheter
            är ett sätt att höja statusen för dessa områden och hjälpa till
            att skapa bättre service.
          </note>
          <note n="5fc236a6">
            Fru talman! Jag är faktiskt mycket besviken på regeringens och
            biståndsministerns beslut att placera den nya biståndsmyndigheten
            i kontorskomplexen vid
          </note>
          <note n="52caebc7">
            Sergels torg i centrala Stockholm. Min uppfattning är att regeringen
            och biståndsministern fortsätter i ett gammalmodigt spår och att
            talet om att bekämpa segregationen riskerar att stanna i just
            tal, pompösa honnörsord och retorik.
          </note>
          <note n="7d9482ce">
            Medan en del privata banker och försäkringsbolag flyttar från
            city till olika förorter flyttar statliga myndigheter med stora
            sparbeting in i deras gamla lokaler.
          </note>
          <note n="f8e3d324">
            Detta är för mig mycket märkligt.
          </note>
          <note n="9e90abd2">
            Fru talman! Jag har i min interpellation angivit flera argument
            för att flytta biståndsmyndigheten till
          </note>
          <note n="f1754904">
            Rinkeby. Låt mig bara påpeka att ett av dessa argument är att
            det i Rinkeby skulle kunna byggas ett hus som är skräddarsytt
            enligt önskemål, och det skulle kosta ca 10 miljoner kronor mindre
            i hyra per år för staten.
          </note>
          <note n="5058c121">
            I ett brev från Stockholms finansborgarråd Mats
          </note>
          <note n="a0d63724">
            Hulth till biståndsminister Pierre Schori betonas att
          </note>
          <note n="4b1eb62b">
            "från Stockholms sida är vi beredda att diskutera för statsmakterna
            fördelaktiga villkor om statsmakterna är beredda att överväga
            möjligheten att lokalisera det nya biståndsverkets kansli till
            något av stadens ytterområden i stället för centrum". Jag beklagar
            att Pierre
          </note>
          <note n="b9e056d7">
            Schori och regeringen inte heller vill lyssna på finansborgarrådet
            i Stockholm.
          </note>
          <note n="585f2021">
            Fru talman! Jag tycker att när ett sådant viktigt beslut om att
            lokalisera statliga myndigheter planeras i framtiden skall det
            hela utlysas i mycket god tid i förväg så att vi politiker och
            vanliga skattebetalare också har möjlighet att påverka direktörernas
            planer.
          </note>
          <note n="5f270f3d">
            Detta tycker jag inte är en orimlighet. Jag uppmanar
          </note>
          <note n="57a174bc">
            Pierre Schori att ompröva sitt beslut.
          </note>
          <note n="e3740980">
            Anf. 26 ULLA HOFFMANN (v)
          </note>
          <note n="5941dc42">
            Fru talman! Statsrådet Schori! Juan Fonseca har föreslagit att
            den nya biståndsmyndigheten skall förläggas till Rinkeby. Min
            första tanke när jag hörde detta, eller rättare sagt läste det
            i tidningarna, var: Nu är Fonseca ute efter politiska poänger.
            Man kunde precis lika gärna förlägga biståndsmyndigheten till
          </note>
          <note n="efb66431">
            Tyresö, min hemkommun. Men vid närmare eftertanke vill jag stödja
            Fonsecas förslag. Anledningarna till det är många.
          </note>
          <note n="7373768d">
            För att aktivt decentralisera har man tidigare utlokaliserat
            myndigheter, t.ex. Invandrarverket, CSN, m.fl. Det har visat sig
            att det har varit bra för de orter där dessa myndigheter har förlagts.
            Jag anser också att den nya myndigheten bör ligga där människor
            verkar och bor och där människor behöver de arbetstillfällen som
            en utlokalisering kan erbjuda.
          </note>
          <note n="39c978eb">
            En utlokalisering skulle innebära att inte bara myndigheten hamnade
            bland människor utan det skulle också innebära en rad positiva
            effekter för dem som bor där. Tjänstemännen kommer att behöva
            service av alla de slag, vilket skulle ge befolkningen i området
            arbete. Det kommer att behövas butiker, restauranger och mycket
            annat. Det skulle också ge
          </note>
          <note n="ccde9e6a">
            Rinkeby positiva sociala effekter och öka Rinkebys allmänna anseende.
          </note>
          <note n="917cd9a1">
            Att placera biståndsmyndigheten vid Sergels torg får ingen av
            dessa effekter. Arkitektoniskt hamnar byggnaden i en bebyggelse
            som verkligen har karaktären av maktens murar, med bankpalats
            och marmormastodonter där få människor känner sig hemma.
          </note>
          <note n="911a81b9">
            Arkitekturen kring Sergels torg uppfattas som något som de flesta
            medborgare inte har något gemensamt med. Det är en plats där man
            uppehåller sig för att man måste gå dit i något ärende.
          </note>
          <note n="72c9119f">
            De associationer som jag fick när jag hörde talas om den nya
            myndighetens placering var att det skulle bli en placering dit
            det är lätt att ta sig för diverse jetset-människor. Det blir
            en skrytbyggnad bland andra skrytbyggnader och arkitektoniska
            maktmonstrum.
          </note>
          <note n="b6dbc313">
            En placering i Rinkeby skulle också innebära att tjänstemännen
            dagligen kommer att möta många personer som kommer från länder
            som kanske fått bistånd från just Sverige. Man skulle kunna engagera
            dessa människor i arbetet.
          </note>
          <note n="6fc28ed1">
            En annan aspekt är faktiskt hyran, trots vad statsrådet anför
            om att organisationskommittén lyckats förhandla fram ett bättre
            förslag. Fonsecas förslag innebär 10 miljoner mindre i kostnad
            om året plus alla andra positiva effekter på näringslivet i Rinkeby.
          </note>
          <note n="a410abd4">
            Dessa 10 miljoner skulle jag mycket väl kunna tänka mig att i
            stället lägga på t.ex. barnbidraget.
          </note>
          <note n="aa7a9a60">
            Det finns andra vinster än de ekonomiska med att förlägga en
            myndighet till just Rinkeby. Den delegation som nu skall arbeta
            med de invandrartäta storstadsområdena skulle kunna ha detta som
            en åtgärd.
          </note>
          <note n="d6365b86">
            Där diskuterar man bl.a. arbetstillfällen.
          </note>
          <note n="f61d371e">
            Att förlägga myndigheten till Rinkeby skulle ha varit ett positivt
            bidrag till den problemlösning som delegationen jobbar med. Jag
            menar att regeringen faktiskt vid vissa tillfällen skall ingripa
            just i myndigheters placering på samma sätt som man har gjort
            tidigare. Jag instämmer därför i Fonsecas begäran att statsrådet
            omprövar beslutet.
          </note>
          <note n="e867a9f1">
            Anf. 27 Statsrådet PIERRE SCHORI (s)
          </note>
          <note n="552c7dae">
            Fru talman! Som jag sade inledningsvis är det regeringens politik
            att överlåta frågor när det gäller lokalplacering till myndigheterna
            själva. Egentligen har regeringen bara att godkänna hyresavtalens
            längd om de överstiger sex år, vilket här är fallet.
          </note>
          <note n="8ac96972">
            Vi har vid en noggrann avvägning av olika faktorer, och då inte
            minst SIDA-personalens egna synpunkter och fackföreningarna där,
            kommit fram till att det inte fanns tillräckligt kraftiga skäl
            för att ingripa på detta sätt mot den bedömning som har gjorts
            av de närmast berörda själva.
          </note>
          <note n="b848bfba">
            Det är inte ett gammalmodigt synsätt att delegera ner ansvaret
            och låta myndigheter själva bestämma lokalplaceringen inom givna
            ekonomiska ramar. Det är tvärtom ett modernt synsätt som vi hoppas
            skall ge incitament till att vi får billigare och trivsammare
            lokaler för våra myndigheter.
          </note>
          <note n="ed0e2ef0">
            Jag känner som sagt sympati för många av de argument som framförs
            av Juan Fonseca och Ulla Hoffmann. Men jag kan inte se att den
            här frågan har att göra med synpunkter på citys arkitektur eller
            för den delen värdet eller icke värdet av utlokalisering av myndigheter
            till förorterna. Jag anser själv att vi bör göra mer i den vägen.
            Det behövs en kraftfull satsning för att bemöta den oroande tendens
            som finns till segregation och utslagning och samtidigt ta vara
            på den kreativitet som finns ute i förorterna.
          </note>
          <note n="bdf7560f">
            Men det är inte i första hand mitt departement som har att syssla
            med detta. Det måste till en gemensam kraftfull satsning för att
            bemöta negativa tendenser och ta vara på det positiva kring den
            här problematiken. Det pågår sådant i en storstadssatsning och
            på andra områden. En del av detta ligger t.ex. hos invandrarministern.
            Detta är insatser som verkligen behövs för att komma åt de problem
            som har belysts här.
          </note>
          <note n="3c4e164b">
            Det finns människor i centrum också, för att bemöta det Ulla
            Hoffmann sade. Ett av biståndsmyndighetens uppdrag är att föra
            ut information till allmänheten om verksamheten. Det gör man om
            man är centralt belägen i en lokal som inte kostar mer än den
            man har i dag.
          </note>
          <note n="b08a8669">
            Dessa skäl leder mig, nu som tidigare, till att stå fast vid
            att kommittén inom biståndsmyndigheten har gjort en god bedömning
            av läget. Jag finner därför ingen anledning att överpröva den
            prioritering som de har gjort.
          </note>
          <note n="256dbfdd">
            Anf. 28 JUAN FONSECA (s)
          </note>
          <note n="15900577">
            Fru talman! Låt mig inleda med att ta upp det som biståndsministern
            sade sist. Han sade att information till allmänheten är mycket
            viktig och att det är därför man vill placera biståndsmyndigheten
            i centrala
          </note>
          <note n="1312d327">
            Stockholm.
          </note>
          <note n="9c9aa12d">
            Jag vill gärna ställa en fråga till Pierre Schori. På vilket
            sätt skulle informationen till människor i
          </note>
          <note n="aa9275c2">
            Stockholm och övriga landet försvåras om biståndsmyndigheten
            skulle ligga i ett bostadsområde som
          </note>
          <note n="faba964d">
            Rinkeby? Rinkeby ligger 16 minuter från Stockholms city med tunnelbanan.
            På vilket sätt skulle detta försvåras?
          </note>
          <note n="d6b8110f">
            Jag tror att det skulle vara tvärtom. Jag tror att en biståndsmyndighet
            skulle skapa så stor entusiasm i ett bostadsområde som Rinkeby
            att de som arbetar inom biståndsmyndigheten skulle ha väldigt
            mycket att göra med alla de människor som bor där.
          </note>
          <note n="fb1c9c48">
            Samtidigt har det en annan fördel. Jag misstänker att väldigt
            många tjänstemän som jobbar inom SIDA
          </note>
          <note n="9c8e36a4">
            och biståndsmyndigheterna träffar många människor som kommer
            hit från andra länder. Närheten till Arlanda är också ett bra
            konkret argument för oss. Arlanda ligger närmare Rinkeby än själva
            city.
          </note>
          <note n="426be306">
            Jag har all respekt för riksdagen, och jag är ny här.
          </note>
          <note n="6b741b63">
            Jag har all respekt för fattade beslut, men jag tycker att det
            är märkligt att vi som politiker skall fråntas möjligheter att
            påverka direktörerna, oavsett vilka politiska kulörer de har,
            när de vill besluta om var man skall placera viktiga myndigheter.
          </note>
          <note n="50369d85">
            Jag kommer att försöka se till att vi har möjlighet att påverka
            och lägga fram önskemål när en institution skall flytta.
          </note>
          <note n="a200d5bb">
            Jag har inte sagt att det är ett gammalmodigt synsätt att låta
            myndigheterna bestämma. Jag har sagt att det är gammalmodigt att
            tro att allt som sker i Stockholm och i landet skall ske i city.
            Jag tycker att det är gammalmodigt att tänka att det mångkulturella
            Stockholm och Sverige som finns ute i förorterna inte skulle vara
            ett bra alternativ. Det är faktiskt ett nytt sätt att tänka att
            förlägga det som är kreativt till kreativa områden.
          </note>
          <note n="1c0df9d6">
            Därför bör Pierre Schori fundera noga på sitt beslut. Han skulle
            kunna ta hem en stor politisk poäng med detta. Pierre Schori är
            faktiskt politiker och inte tjänsteman.
          </note>
          <note n="831156a6">
            Anf. 29 Statsrådet PIERRE SCHORI (s)
          </note>
          <note n="c81c4c04">
            Fru talman! Jag är faktiskt inte ute efter några politiska poäng.
            Jag tror att det är svårt i den här situationen. Oavsett vilket
            beslut som fattas kommer det att finnas frågetecken hos en del.
          </note>
          <note n="d09ea2ea">
            Jag anser att det är viktigt att vara centralt belägen för en
            myndighet som också vill verka aktivt mot allmänheten och behöver
            göra detta för att föra ut information och ha debatter och liknande.
            Med all respekt för Rinkeby tror jag att det rör sig mer folk
            i centrum än i Rinkeby.
          </note>
          <note n="6c929e9b">
            Jag tror också att värdet av att Juan Fonseca har ställt den
            här interpellationen ligger i att vi har fått en diskussion om
            myndigheters placering, om lokaliseringspolitiken för dem. Jag
            har också sett på reaktioner från borgarråd och andra politiska
            representanter i
          </note>
          <note n="ca61b88d">
            Stockholm att det finns ett starkt intresse att ta itu med de
            problem som har uppstått till följd av att vi tillåtit att det
            har gått så långt som det har gjort i vissa förorter. Samtidigt
            kan man ta vara på den kreativitet som finns.
          </note>
          <note n="34c78632">
            Men i det här fallet vill jag inte ingripa med regeringsmakten
            och överpröva ett beslut i en situation där vi, enligt en överenskommelse
            från i fjol, har bestämt oss för att myndigheterna själva skall
            få avgöra detta.
          </note>
          <note n="f396c182">
            De skall själva med sin personal, sina fackföreningar och sin
            ledning få avgöra vilket som blir ekonomiskt, personalpolitiskt
            och även allmänpolitiskt bäst för myndigheten och dess verksamhet,
            och därmed för oss alla. Jag tycker inte att det finns skäl som
            talar för ett ingripande i detta fall. Jag tycker att vi skall
            hålla fast vid den principen att myndigheterna själva får ta ansvar
            inom de ekonomiska ramarna och göra denna bedömning. Jag tycker
            att deras bedömning är riktig.
          </note>
          <note n="f65006e2">
            Segregation och andra problem i förorterna måste vi ta itu med
            kraftfullt, men på andra sätt och i en samlad satsning.
          </note>
          <note n="44502369">
            Anf. 30 ULLA HOFFMANN (v)
          </note>
          <note n="39696937">
            Fru talman! Precis som Juan Fonseca vill jag kommentera detta
            med informationen till allmänheten. Jag tycker också att det är
            viktigt att allmänheten skall kunna uppsöka de olika myndigheterna.
            Men med tanke på SIDA:s nuvarande placering tror jag faktiskt
            att det är enklare att ta sig ut till Rinkeby med tunnelbanan
            än vad det är att leta sig fram till SIDA
          </note>
          <note n="a6419c2e">
            med de allmänna kommunikationerna. Vi är ju beroende av detta
            om vi vill söka information.
          </note>
          <note n="8791a176">
            Jag tycker att det är väldigt positivt att statsrådet tar den
            här diskussionen om utlokalisering av olika myndigheter som tecken
            på att det är viktigt att vi samordnar alla resurser för att lösa
            problemet med segregationen, speciellt i storstadsområdena. Det
            visar på att det finns ett stort värde i att ta upp dessa frågor,
            även om jag har förstått att beslutet om den nya biståndsmyndighetens
            placering redan är fattat.
          </note>
          <note n="33d7e0f0">
            Anf. 31 JUAN FONSECA (s)
          </note>
          <note n="0bf18b34">
            Fru talman! Jag skall inte förlänga debatten, men detta är faktiskt
            en mycket viktig fråga. Det är en samhällsutvecklingsfråga. Ibland
            är det så att man måste ta ställning. I dag handlar det om en
            myndighet som Pierre Schori är politisk chef för. Pierre Schori
            skulle kunna gå i spetsen för förändringar när det gäller boendesegregationen.
            Någon måste ta initiativet. Why not Pierre Schori? Han är biståndsminister
            och en gammal kämpe för förbättrade villkor i tredje världen.
            Det skulle passa perfekt för Pierre Schori.
          </note>
          <note n="945c5bac">
            Jag har förståelse för Pierre Schoris slutsatser när det gäller
            tjäntemannahanteringen av frågan. Men jag har ingen förståelse
            för den politiska hanteringen. Jag är faktiskt kritisk till den.
            Det är därför jag fortfarande tycker att Pierre Schori bör fundera
            på sitt beslut.
          </note>
          <note n="461c9eca">
            Jag vill härmed överlämna till Pierre Schori tre skisser där
            tre olika alternativ beskrivs för placering av biståndsmyndigheten
            i Rinkeby. De kan skräddarsys, om man så vill. Det är tre olika
            områden i Rinkeby. Jag tycker att Pierre Schori i alla fall skall
            titta på dem.
          </note>
          <note n="a0f6f7a2">
            Fru talman! Med all respekt för personalen inom biståndsmyndigheten,
            ibland kan dessa frågor inte endast bestämmas av personalen.
          </note>
          <note n="ddf2c82d">
            Anf. 32 Statsrådet PIERRE SCHORI (s)
          </note>
          <note n="67d2f89a">
            Fru talman! Som ett sista inlägg skulle jag vilja säga följande.
            Om man följde Juan Fonsecas resonemang fullt ut fanns det lika
            goda skäl att överväga en placering av den nya biståndsmyndigheten
            i exempelvis Botkyrka, Rosengård i Malmö eller andra områden i
            Göteborgstrakten. Men detta har inte varit syftet. Detta ingår
            inte i en lokaliseringspolitik. Jag tycker att de skäl jag har
            redovisat här håller, att myndigheten själv skall få vara med
            och ta ansvar och göra en ekonomisk och allmänpolitisk bedömning.
          </note>
          <note n="74d92d1b">
            Det är en ny politik, som har att göra med delegering.
          </note>
          <note n="3c15560a">
            Skulle det visa sig att det har begåtts hårresande fel kan vi
            naturligtvis ingripa. Jag har inte funnit att det har varit så.
          </note>
          <note n="7b0c7be0">
            Juan Fonseca vet att vi delar samma värderingar i denna fråga.
            Med all respekt tror jag att detta är det riktiga beslutet. Jag
            tackar för intresset för den debatt som har väckts med anledning
            av interpellationen.
          </note>
          <note n="776e3525">
            Överläggningen var härmed avslutad.
          </note>
          <note n="0f6c2d82">
            4 § Svar på interpellation 1994/95:65 om
          </note>
          <note n="216335c8">
            Granskningsnämnden
          </note>
          <note n="e67800cc">
            Anf. 33 Kulturminister MARGOT
          </note>
          <note n="0b74eea4">
            WALLSTRÖM (s)
          </note>
          <note n="7f8aefbe">
            Fru talman! Sten Andersson har frågat mig vilka åtgärder jag
            vill medverka till för att förkorta handläggningstiderna vid Granskningsnämnden
            för radio och TV. Bakgrunden till frågan är dels ett ärende från
          </note>
          <note n="77ee2719">
            1994 där nämndens beslut kom först efter sju månader, dels en
            anmälan av Sten Andersson själv i november 1994 som ännu inte
            färdigbehandlats.
          </note>
          <note n="5d8e24ee">
            Nämnden har bl.a. till uppgift att genom granskning i efterhand
            övervaka att marksändande programföretag följer programbestämmelser
            i de lag- och avtalsregler som finns på området. Granskning sker
            i flertalet fall efter anmälan från allmänheten men kan också
            ske på nämndens eget initiativ. Handläggningstiden för ett anmälningsärende
            kan variera beroende på ärendets karaktär, men målsättningen är
            att handläggningstiden inte skall överstiga sex månader.
          </note>
          <note n="7b084d04">
            Det finns vissa rutiner för hanteringen av ett anmälningsärende.
            Först gör nämnden en preliminär bedömning av anmälningen. Bandkopior
            beställs från programbolaget av det eller de program som ärendet
            gäller. Därefter sker nämndens granskning av programmet. Innan
            ärendet tas upp till beslut får programbolaget i vissa fall möjlighet
            att yttra sig över anmälningen, normalt inom cirka en månad. Sammanträden
            där de viktigare besluten tas hålls 20 gånger per år.
          </note>
          <note n="9fbaadb1">
            I det ena av de fall som Sten Andersson beskriver överstiger
            handläggningstiden de angivna sex månaderna.
          </note>
          <note n="efe7c599">
            Den långa handläggningstiden kan ses mot bakgrund av en ökad
            arbetsbelastning i samband med den nya myndighetsorganisationen
            som trädde i kraft den
          </note>
          <note n="d8bf2ed0">
            1 juli 1994. Granskningsnämnden övertog då Radionämndens uppgifter
            samt vissa uppgifter från Närradionämnden och Kabelnämnden. I
            medelsberäkningen för budgetåret 1995/96 har därför hänsyn tagits
            till en viss ökad arbetsbelastning.
          </note>
          <note n="6554d2fe">
            Mot bakgrund av att omorganiseringen nu är genomförd och att
            ökade medel har anslagits för verksamheten, så förväntar jag mig
            att handläggningstiderna därmed kan minskas.
          </note>
          <note n="e5aa5106">
            Anf. 34 STEN ANDERSSON (m)
          </note>
          <note n="5dd5c591">
            Fru talman! Tack för svaret, fru statsråd. Jag har kritiserat
            de långa handläggningstiderna och mellan raderna t.o.m. ifrågasatt
            nämndens existens. Jag undrar om det finns ett berättigande för
            den när den inte reagerar på en anmälning förrän efter sju månader,
            som i ett fall jag har beskrivit.
          </note>
          <note n="fcf6fae1">
            Jag tog upp två fall i min interpellation. Det ena fallet är
            en anmälan från en tidigare ledamot i denna riksdag, Roland Lundberg
            från Malmö. Den 14 juli i fjol gjorde han en anmälan om en påannons
            inför ett
          </note>
          <note n="aef36141">
            Rapportinslag. Han fick ett besked den 15 februari i år, drygt
            sju månader senare. Jag anmälde själv också ett program, Norra
            magasinet, i november månad i fjol. Jag har bara fått besked om
            att anmälan är registrerad.
          </note>
          <note n="b2f441f3">
            Nu talar statsrådet om att man kommer att ge nämnden bättre resurser
            och att det kan innebära möjligheter att handlägga ärendena snabbare.
            Skall man vänta sex månader på ett svar på en anmälning av ett
            inslag i ett TV-program eller radioprogram kan sakens aktualitet
            för länge sedan ha försvunnit.
          </note>
          <note n="8d7babb5">
            Jag vet att nämnden inte kan ta upp alla anmälningar. Men när
            det är direkta felaktigheter borde man göra det på ett bättre
            vis än man har gjort tidigare. I
          </note>
          <note n="ed528622">
            det fall jag tar upp var det ett totalt felaktigt påstående som
            framfördes i en påannons. Det gjordes ungefär tre månader före
            valet i höstas. Det kan i och för sig ha haft en viss inverkan
            på valdebatten.
          </note>
          <note n="3389c2b4">
            Fru talman! Jag vet att statsråd inte skall svara på frågor om
            enskilda fall. Låt mig ändå läsa upp uttalandet från nämnden i
            det besked som kom den 15
          </note>
          <note n="454ac8a3">
            mars: "I påannonsen sade studioreportern: ?Enligt resultatet
            från folkomröstningen 1980 ska ju kärnkraften avvecklas senast
            år 2010 ...´ Anmälarna kritiserar påannonsen mot bakgrund av att
            beslutet om avveckling år 2010 inte fattades i folkomröstningen
            utan av riksdagen. Granskningsnämnden kan inte finna att påannonsen
            strider mot radiolagen (1966:755) eller avtalet mellan staten
            och Sveriges Television."
          </note>
          <note n="1acf4a3d">
            Fru talman! Jag kan inte reglerna för kritik eller fällning när
            det gäller Granskningsnämndens verksamhet. Här är ett uppenbart
            fel. Efter sju månader noterar man vad som har sagts i TV-programmet,
            men man gör ingenting. Var går gränsen för hur mycket man får
            lov att påstå innan nämnden skall reagera?
          </note>
          <note n="8b90b2d3">
            Jag skall inte söka sak längre i denna fråga. Jag hoppas att
            statsrådet förstår att människor utanför detta hus kanske börjar
            fundera när direkta felaktigheter får lov att framföras opåtalat.
            När det sedan blir anmält händer det inte någonting. Min fråga
            till statsrådet är: Är statsrådet beredd att medverka till en
            ändring av lagen eller reglerna, så att sådana här uppenbara,
            totala felaktigheter skall kunna påtalas? Det kan man tyvärr inte
            göra i dag med nu gällande lagstiftning.
          </note>
          <note n="c65b97b7">
            Anf. 35 Kulturminister MARGOT
          </note>
          <note n="0b74eea4">
            WALLSTRÖM (s)
          </note>
          <note n="c8d11b83">
            Fru talman! Detta är en helt annan fråga än den som Sten Andersson
            har ställt i interpellationen. Den handlar om vilka åtgärder jag
            vill medverka till för att förkorta handläggningstiderna. Det
            jag har svarat på den frågan är att vi har tagit hänsyn till att
            det finns en viss ökad arbetsbelastning vid nämnden. Vi har också
            föreslagit att det skall ske en medelsökning med
          </note>
          <note n="8fb7a884">
            565 000 kr för den kommande perioden.
          </note>
          <note n="4484d522">
            Sten Andersson vet nog också att myndigheten är fristående från
            regeringen när det gäller ett enskilt ärende. Jag tänker inte
            uttala mig om ärenden som nämnden har handlagt. Det är väl vad
            man kan säga, förutom att påminna om nämndens uppgift som ju är
            att i efterhand granska om programföretagen följer radiolagen
            och avtalet. Det är programföretagen, inte anmälarna, som är part.
            Det är klart att man alltid kan diskutera hur lagstiftningen skall
            se ut. Det kan vi väl göra, men det var inte det frågan gällde.
          </note>
          <note n="0bd854f3">
            Anf. 36 STEN ANDERSSON (m)
          </note>
          <note n="703af33d">
            Fru talman! Jag är fullt medveten om statsrådets svårigheter
            att besvara frågor om enskilda sakfall.
          </note>
          <note n="017446a4">
            Men det handlar om att för skattebetalarna kunna motivera Granskningsnämndens
            verksamhet. Nämnden skall ju granska att programföretagen följer
            gällande avtal och regler. I det fall som jag tar upp har programföretaget
            bevisligen uttryckt en totalt felaktig uppgift. Granskningsnämnden
            noterar då bara att så har skett men ingenting mera händer. Då
            kan jag förstå att det kan finnas ganska många människor som undrar
            om skattebetalarna verkligen behöver betala pengar till denna
            nämnd, om den inte kan somna in i stället, så att vi kan spara
            in några kronor där i alla fall.
          </note>
          <note n="3ecf82ff">
            Anf. 37 Kulturminister MARGOT
          </note>
          <note n="0b74eea4">
            WALLSTRÖM (s)
          </note>
          <note n="8871acbf">
            Fru talman! Avslutningsvis kan jag bara säga att det säkert kan
            bli en diskussion om det när vi nu ger oss in på att diskutera
            ett nytt avtal med public service-företagen. Det är säkert ett
            naturligt tillfälle att också diskutera Granskningsnämndens roll.
            Det blir en självklar följd av ett nytt avtal. Vi får återkomma
            till debatten om Granskningsnämndens existens.
          </note>
          <note n="e68fc2e4">
            Anf. 38 STEN ANDERSSON (m)
          </note>
          <note n="f6ea5f6b">
            Fru talman! Jag tackar så mycket för det.
          </note>
          <note n="776e3525">
            Överläggningen var härmed avslutad.
          </note>
          <note n="0485bc4e">
            Ajournering
          </note>
          <note n="f064ff0a">
            Kammaren beslöt kl. 14.30 på förslag av andre vice talmannen
            att ajournera förhandlingarna till kl.
          </note>
          <note n="cd20a910">
            14.33 då frågestunden skulle börja.
          </note>
          <note n="e3ddeee5">
            Återupptagna förhandlingar
          </note>
          <note n="97784b06">
            Förhandlingarna återupptogs kl. 14.33
          </note>
          <note n="ed67b159">
            5 § Muntliga frågor till regeringen
          </note>
          <note n="48edc5af">
            Sveriges Televisions organisation
          </note>
          <note n="45c79d34">
            Anf. 39 BIRGIT FRIGGEBO (fp)
          </note>
          <note n="14905a9f">
            Fru talman! Regeringen har föreslagit en indragning med 560 miljoner
            när det gäller Sveriges Radio och Sveriges Television. Det finns
            mycket att säga om det, men det skall jag inte göra här och nu.
            Förslaget har inte behandlats av riksdagen ännu, men det har ändå
            inneburit att Sveriges Television har tagit till intäkt att kraftigt
            vilja ändra Sveriges Televisions organisation i strid med avtalet
            med staten.
          </note>
          <note n="676379a4">
            Den innevarande avtalsperioden är fyra år. Den sattes så för
            att man skulle ha tid på sig att på djupet diskutera allmänradion
            och allmän-TV:ns situation i den nya mediesituationen. Detta kritiserade
            Socialdemokraterna väldigt hårt. Man ville i stället ha en sexårig
            avtalsperiod för att ge en ökad långsiktighet till verksamheten.
          </note>
          <note n="1d13337e">
            Nu hör jag i TV att Margot Wallström för sin del inte ser några
            hinder för eller har någonting emot
          </note>
          <note n="5b25dcfa">
            Sveriges Televisions förslag. I en tidning har det stått att
            Margot Wallström anser att beslutet nu ligger i riksdagens händer.
            Jag undrar vad som egentligen menas.
          </note>
          <note n="74e7ae9e">
            För det första: Varför har inte regeringen och
          </note>
          <note n="8f0b9b4e">
            Margot Wallström i samband med budgetförslaget redovisat att
            avtalet måste omförhandlas?
          </note>
          <note n="ea036f07">
            För det andra: Har Margot Wallström givit carte blanche till
            Sveriges Television när det gäller att gå vidare med omstöpningen
            av hela televisionen?
          </note>
          <note n="b2c2a2e7">
            För det tredje: Skall riksdagen nu hux flux omförhandla avtalet
            med Sveriges Television, utan någon egentlig politisk beredning?
          </note>
          <note n="15f63eda">
            För det fjärde: Håller regeringen på att arbeta med ett förslag
            till riksdagen, och kommer det i så fall i tid innan budgetförslaget
            antas här i riksdagen?
          </note>
          <note n="2904ffb5">
            Anf. 40 Kulturminister MARGOT
          </note>
          <note n="0b74eea4">
            WALLSTRÖM (s)
          </note>
          <note n="49bfb4d6">
            Fru talman! Jag vill först berömma Birgit Friggebo. Hon tog initiativ
            till att man skickade ut den grönbok till diskussion som handlar
            om radio och TV i allmänhetens tjänst. Det är en mycket viktig
            debatt som har pågått kring hur public service-företagens roll
            skall se ut inför framtiden. Det skall vi följa upp på ett klokt
            sätt. Jag bedömer det också så, att vi behöver ha en parlamentarisk
            beredning inför ett nytt avtal och en ny avtalsperiod med public
            service-företagen. Det är viktigt att säga först och främst. Grönboken
            och debatten om public service skall fortsätta, och den skall
            följas upp med en parlamentarisk beredning.
          </note>
          <note n="67c5cb53">
            Man har från Sveriges Television kommit till mig och sagt så
            här: Vi ser det som nödvändigt att vi får en bättre samordning
            av våra resurser när det gäller nyheterna. Man vill inte lägga
            ned någon av nyhetsredaktionerna, men man vill samordna resurserna
            på ett effektivare sätt för att just hävda public serviceföretagets
            roll och hävda sig i konkurrensen med de kommersiella TV-kanalerna.
            Man har frågat om regeringen tycker att detta kan vara okej.
          </note>
          <note n="13dd46fd">
            Det är det jag har svarat på. Jag har sagt att jag under förutsättning
            att riksdagen fattar beslut om en sådan inriktning tycker att
            det låter ganska klokt.
          </note>
          <note n="70f1ef35">
            Grundformuleringen i avtalet på denna punkt, dvs. om nyheterna,
            är från 1966. En hel del har faktiskt hänt när det gäller medielandskapet
            sedan 1966. Jag tycker att det är viktigt just att hävda public
            service-tanken och kunna konkurrera bättre. Det är det man vill
            göra.
          </note>
          <note n="96817a33">
            Det är det man har beskrivit för mig.
          </note>
          <note n="31b75c4f">
            Jag har inte givit något carte blanche. Man har frågat mig om
            jag tycker att det skulle kunna vara en rimlig inriktning. Då
            har jag sagt att jag inte kan se några stora hinder under förutsättning
            att riksdagen godkänner arbetet i den riktningen. Det är det som
            har hänt hittills.
          </note>
          <note n="4aabd5c8">
            De andra frågorna ber jag att få återkomma till.
          </note>
          <note n="f2316b4b">
            Anf. 41 BIRGIT FRIGGEBO (fp)
          </note>
          <note n="d21d9ec8">
            Fru talman! Det är bra att Margot Wallström ger besked om att
            beredningen inför det nya avtalet skall fortsätta.
          </note>
          <note n="af497cd4">
            Jag förstår inte riktigt när Margot Wallström säger att riksdagen
            skall godkänna. Om det är en ändring av samordning och effektutnyttjande
            när det gäller nyhetskanalerna som sker i enlighet med avtalet
            har riksdagen ingenting med det att göra. Jag tycker inte heller
            att Margot Wallström skulle ha det.
          </note>
          <note n="16b2b37e">
            Det är ju företaget självt som skall fatta besluten inom ramen
            för avtalet. Det har varit en grundläggande princip att varken
            riksdag eller regering skall lägga sig i det under avtalsperiodens
            löptid. Nu verkar det som om Margot Wallström i alla fall tar
            emot och ger carte blanche därför att det verkar rimligt att ha
            en sådan samordning.
          </note>
          <note n="1a0497e2">
            Men det har också redovisats ytterligare ett förslag, om att
            distriktsproduktionen skall samordnas, medan det är i avtalet
            reglerat att den skall ske i en speciell kanal. Frågan är fortfarande
            vad som egentligen gäller här.
          </note>
          <note n="3ae27ee6">
            Margot Wallström säger nu att riksdagen skall studera detta.
            Riksdagen har inte med detta att göra under löpande avtalsperiod,
            om det inte sker kraftiga förändringar. Det är därför helt olämpligt
            att riksdagen skulle ta ett eget initiativ.
          </note>
          <note n="089eec9b">
            Anf. 42 Kulturminister MARGOT
          </note>
          <note n="0b74eea4">
            WALLSTRÖM (s)
          </note>
          <note n="2d2d14d0">
            Fru talman! Jag vill gärna svara på detta, eftersom det är litet
            mera komplicerat än det kan förefalla. Det gäller också här delvis
            en tolkningsfråga, och det var det som man försökte beskriva.
            Man säger att man inte vill lägga ned någon av redaktionerna Aktuellt
            eller Rapport men ändå vill få mer av redaktionell samverkan.
            Detta kan naturligtvis tolkas som varande i strid med avtalsbestämmelserna,
            men det behöver inte vara så.
          </note>
          <note n="f42f6e83">
            Inte heller den andra punkt som man har tagit upp behöver vara
            i strid med bestämmelserna. Det är väl rimligt att också riksdagen
            funderar på frågan för att man skall kunna leva upp till det besparingskrav
            som vi har ålagt public service-företagen. Det är i det sammanhanget
            som detta skall ses. Riksdagen bör väl säga sig att det är utmärkt
            att få chansen att se på det här, eftersom verkligheten så snabbt
            har förändrats och förutsättningarna nu är helt annorlunda. Detta
            är ett tillfälle för public service-företaget att fundera igenom
            sitt arbetssätt, och det var det som man frågade om.
          </note>
          <note n="60d17010">
            Riksdagen borde alltså välkomna denna möjlighet.
          </note>
          <note n="725d42d0">
            Men hur förslaget skall ses i förhållande till avtalsbestämmelserna
            är inte entydigt utan i hög grad en tolkningsfråga. Vi kan, som
            sagt, erinra oss att dessa bestämmelser härrör från tiden innan
            det förelåg en konkurrens från de kommersiella TV-kanalerna.
          </note>
          <note n="774d8a74">
            Anf. 43 BIRGIT FRIGGEBO (fp)
          </note>
          <note n="4d35fefb">
            Fru talman! Får jag tolka detta på det sättet att
          </note>
          <note n="c0200d26">
            Margot Wallström egentligen anser att inget i avtalet skall behöva
            ändras, eftersom det uppenbarligen gäller åtgärder av mer effektivitetshöjande
            karaktär? Vi hade en lång och bra diskussion inför det nya avtalet,
            och den gick ut på att politikerna under löpande avtalsperiod
            inte skulle lägga sig i verksamheten. Det vore därför definitivt
            fel av oss politiker att lägga in en efterhandstolkning av vad
            avtalet egentligen innebär.
          </note>
          <note n="5dcc494d">
            Det är upp till avtalsparten Sveriges Television att själv göra
            detta.
          </note>
          <note n="f3659426">
            Den här diskussionen har ställt till en mycket stor oreda, och
            jag tycker att Margot Wallström bör ta sig tid att fundera igenom
            detta för att åter skapa klarhet om att vi politiker inte från
            vare sig riksdag eller regering skall lägga sig i detta genom
            samtal med styrelsen under löpande avtalsperiod.
          </note>
          <note n="612fbceb">
            Anf. 44 Kulturminister MARGOT
          </note>
          <note n="0b74eea4">
            WALLSTRÖM (s)
          </note>
          <note n="ba2b60cd">
            Fru talman! Det är så här: Om regeringen bestämmer sig för att
            statens finanser måste saneras och om den sätter upp ett sparmål
            om 22 miljarder, kan också detta område komma att omfattas av
            nedskärningskrav. Public service-företaget säger då att vi kan
            se en liten komplikation. Detta är inte alldeles entydigt, eftersom
            det i avtalet föreskrivs att det skall finnas två olika nyhetsredaktioner.
            Vi måste genomföra mer av samordning, vilket kan komma att beröra
            avtalstexten. Vi behöver dock göra detta för att leva upp till
            det besparingskrav som har ålagts oss. Vi vill först och främst
            höra hur regeringen ser på detta, och det behöver också underställas
            riksdagen.
          </note>
          <note n="b296d60c">
            Jag menar att vi under sådana förhållanden får laga efter läglighet
            och ta ställning till detta. Är det inte faktiskt även för riksdagen
            att detta sker? Frågan är inte riktigt glasklar utan berör avtalet,
            men den är så komplicerad att vi behöver diskutera den.
          </note>
          <note n="d6971fa2">
            Vad jag har sagt är att jag tycker att det är rimligt att i detta
            sammanhang, när vi har ålagt företaget ett så stort nedskärningskrav,
            är rimligt att det också omprövar sitt arbetssätt. Jag tycker
            dessutom att detta skall underställas riksdagsledamöterna, så
            att de får en chans att diskutera det. Det är i detta sammanhang
            som frågan skall ses.
          </note>
          <note n="bd83fafb">
            Yrkeshögskolor
          </note>
          <note n="c283490a">
            Anf. 45 ULLA-BRITT HAGSTRÖM (kds)
          </note>
          <note n="df14db1f">
            Fru talman! Jag skulle vilja ställa en fråga till utbildningsminister
            Carl Tham om den kompetensinriktade eftergymnasiala utbildningen.
            Det pågår i många länder en utveckling av den kvalificerade yrkesutbildningen.
            Tyskland med sina Fachhochschulen är ett exempel på detta. I Sverige
            finns det en del utbildningar på universitet och högskolor, en
            del som påbyggnadsutbildning inom komvux och en del vid fristående
            skolor, liksom också inom näringsliv och organisationer.
          </note>
          <note n="17d39903">
            Det pågår nu en utredning om kompetensinriktad eftergymnasial
            utbildning. Jag undrar hur utbildningsminister Carl Tham ser på
            den fortsatta utvecklingen för yrkeshögskolan. Skall den bygga
            på högskolans kunskapssyn eller på arbetslivets erfarenhetsbaserade
            förhållningssätt?
          </note>
          <note n="09dc7abf">
            Anf. 46 Utbildningsminister CARL
          </note>
          <note n="07ba941e">
            THAM (s)
          </note>
          <note n="1606810c">
            Fru talman! Det är helt riktigt att det pågår en utredning om
            detta, och den kommer såvitt jag vet att presentera sina förslag
            redan om några veckor. Vi skall då noga studera dess betänkande.
            Meningen med en utredning är ju att man skall studera och analysera
            dess resultat. Efter detta är jag beredd att ge svar på dessa
            frågor.
          </note>
          <note n="8eb5d1ce">
            Anf. 47 ULLA-BRITT HAGSTRÖM (kds)
          </note>
          <note n="b5b1ea8d">
            Fru talman! Viktiga komponenter att tänka på i detta sammanhang
            är vem som signalerar om behovet, vilken bredd på kompetensen
            som det skall handla om och t.ex. hur regioner och näringsliv
            kommer in. Det finns alltså många viktiga faktorer att ta ställning
            till, och jag undrar om Carl Tham kan ge besked på någon punkt
            i dag.
          </note>
          <note n="eaf67e33">
            Anf. 48 Utbildningsminister CARL
          </note>
          <note n="07ba941e">
            THAM (s)
          </note>
          <note n="a85d25e6">
            Fru talman! Man skulle kunna diskutera mycket här, men jag tycker
            att det vore olämpligt att göra det innan utredningen har lagt
            fram sitt förslag. Det är därför som vi har en utredning. Dess
            resultat bör också skickas ut på remiss, så att vi får in synpunkter
            från olika håll. Som frågeställaren säger kan det anläggas en
            mängd synpunkter på detta, men vi bör avvakta utredningen innan
            så sker.
          </note>
          <note n="b1b41534">
            Den ideella beredningen
          </note>
          <note n="657ccdf8">
            Anf. 49 INGER DAVIDSON (kds)
          </note>
          <note n="bb6f85ae">
            Fru talman! Under den förra mandatperioden påbörjades ett utvecklingsarbete
            för att främja den ideella sektorn. Bl.a. tillsattes en beredning
            för detta ändamål, och den påbörjade ett mycket ambitiöst arbete,
            som bl.a. resulterade i ett antal rapporter. Min enkla fråga till
            civilministern är: Vad har hänt med den ideella beredningen?
          </note>
          <note n="539769d7">
            Anf. 50 Civilminister MARITA
          </note>
          <note n="40f5d7ec">
            ULVSKOG (s)
          </note>
          <note n="42d402d7">
            Fru talman! Det som har hänt är att vi har tyckt att den ideella
            beredningens arbete bör sättas in i ett något bredare sammanhang.
            Vi vet att frivilligarbete och folkrörelseverksamhet också befrämjar
            medborgarnas delaktighet och demokratins liv i ett samhälle.
          </note>
          <note n="6fd0eb53">
            Vi har därför under en tid arbetat med att utforma delvis nya
            direktiv för den ideella beredningen. Vi kommer förmodligen också
            att döpa om den något för att markera att den ideella beredningen
            får ett än bredare uppdrag, som handlar om den demokratiska utvecklingen.
          </note>
          <note n="cddf3435">
            Detta ideella arbete inom folkrörelserna kommer att spela en
            mycket stor roll. Jag räknar med att inom kort kunna presentera
            direktiven och även dem som skall fortsätta att arbeta med dessa
            frågor.
          </note>
          <note n="ebe14d7a">
            Anf. 51 INGER DAVIDSON (kds)
          </note>
          <note n="c9c20f9c">
            Fru talman! Det är intressant att detta skall sättas in i ett
            bredare sammanhang liksom även att man har tagit så lång tid på
            sig för att fundera över hur detta bredare sammanhang skall se
            ut. Det är inte möjligt att få reda på någonting om dessa direktiv
            i dag - om i vilken riktning de går och hur de skiljer sig från
            det arbete som pågick?
          </note>
          <note n="767b3a83">
            Anf. 52 Civilminister MARITA
          </note>
          <note n="40f5d7ec">
            ULVSKOG (s)
          </note>
          <note n="e273553a">
            Fru talman! Jag kan inte gå in på några detaljer, eftersom vi
            ännu inte har delat ut dessa direktiv i någon större krets. Vad
            jag kan säga är att det arbete som den ideella beredningen bedrev
            och som i stor utsträckning handlade om projekt i olika delar
            av landet, bl.a. frivilligcentraler och landsbygdsutvecklingsprojekt,
            kommer att fortsätta men kommer att vara en del i ett projekt
            som kommer att rymma kanske två eller tre delar.
          </note>
          <note n="c194a97f">
            Spelautomaterna
          </note>
          <note n="961adbb9">
            Anf. 53 ROSE-MARIE FREBRAN (kds)
          </note>
          <note n="6b3cd388">
            Fru talman! På den förra regeringens förslag antog riksdagen
            en ny lotterilag, som gäller sedan årsskiftet.
          </note>
          <note n="5519d0c0">
            Meningen var att folkrörelsernas lotterier skulle få bättre möjligheter
            att hävda sig på en marknad som domineras av de statliga spelbolagen.
            Jag skall nu inte ta upp frågan om den uteblivna introduktionen
            av värdeautomater utan vill i stället framföra en fråga om den
            typ lottförsäljningsautomater vilka i den nya lagen definieras
            som spelautomater och för vilka några nya tillstånd därför inte
            kan ges.
          </note>
          <note n="691c211d">
            Riksdagen har beslutat om en femårig övergångsperiod för redan
            befintliga automater. Min fråga till
          </note>
          <note n="0569fa8a">
            Marita Ulvskog är: Varför har civilministern nonchalerat riksdagens
            beslut om den femåriga övergångsperioden?
          </note>
          <note n="9a032078">
            Anf. 54 Civilminister MARITA
          </note>
          <note n="40f5d7ec">
            ULVSKOG (s)
          </note>
          <note n="a3b8b63a">
            Fru talman! Jag bestrider bestämt att jag skulle ha nonchalerat
            riksdagens beslut på denna punkt. Däremot har det företag som
            producerar dessa lotteriautomater begärt att få typgodkänna en
            helt ny typ av lott till dessa automater. Det skulle handla om
            en lott med betydligt högre värde. Den frågan har regeringen nu
            avgjort. Vi har avslagit automatföretagets begäran att få typgodkänna
            en ny typ av lott.
          </note>
          <note n="22b8c5d9">
            Lotteriinspektionen, den nya myndighet vi har från
          </note>
          <note n="70970eb4">
            1 januari, har i uppdrag att titta närmare på lotteriapparater
            för att ta reda på hur många de är och vad de betyder för det
            lokala föreningslivet.
          </note>
          <note n="62ab84a2">
            Det är kommunerna som beviljar lotteritillstånd för de lotteriautomater
            som fanns före den nya lagens tillkomst, inte regeringen eller
            lotteriinspektionen.
          </note>
          <note n="512b1f7a">
            Eftersom ett antal riksdagsledamöter har bidragit till att skapa
            förvirring i denna sak kommer lotteriinspektionen nu att gå ut
            med information till föreningslivet och kommunerna om vad som
            gäller, nämligen att det, precis som förut, är kommunerna som
            avgör om de apparater som redan har tillstånd kan få fortsätta
            att ha det under övergångsperioden.
          </note>
          <note n="7a32526c">
            Anf. 55 ROSE-MARIE FREBRAN (kds)
          </note>
          <note n="94a0dcb8">
            Fru talman! Man kan konstatera att upprinnelsen till den förvirring
            som råder ligger i uttalanden från civilministerns och regeringens
            sida, i samband med prövningen av den fråga vi nu fick relaterad.
            Jag beklagar att förvirringen över huvud taget uppstått.
          </note>
          <note n="ac3b0f30">
            Kompletteringen av betygen
          </note>
          <note n="39915aab">
            Anf. 56 ELISABETH FLEETWOOD (m)
          </note>
          <note n="eec55f4d">
            Fru talman! Jag har en fråga till Carl Tham.
          </note>
          <note n="c0ddf1cc">
            Regeringen avser att avskaffa möjligheterna för elever att förbättra
            sina betyg. Vi som beklagar detta, framför allt elever och föräldrar,
            är många.
          </note>
          <note n="405fd526">
            Min fråga är: Hur anser Carl Tham att ett sådant avskaffande
            underlättar för eleverna att öka sina kunskaper, och hur anser
            Carl Tham att samhällets behov av välutbildade unga människor
            förbättras genom att man avskaffar denna möjlighet?
          </note>
          <note n="cc8cd8c2">
            Anf. 57 Utbildningsminister CARL
          </note>
          <note n="07ba941e">
            THAM (s)
          </note>
          <note n="2168e71a">
            Fru talman! Skolfrågorna är ju inte min huvudverksamhet. Frågan
            om komplettering är en evig fråga i utbildningssammanhang. Man
            kan vrida och vända på detta på många sätt. Om man har ett system
            som innebär att man kan förbättra sina betyg sedan man avslutat
            skolan medför det andra typer av problem.
          </note>
          <note n="6e781c09">
            Det har vi erfarenhet av sedan tidigare.
          </note>
          <note n="9da3d5cb">
            När det gäller elevers möjligheter att komma in på högskolan
            från gymnasieskolan är det allt mindre beroende av betygen än
            tidigare. Vi har naturligtvis behörighetskraven. Men i övrigt
            gäller många gånger andra villkor, exempelvis högskoleprovet och
            bedömningar och kriterier som de olika högskolorna satt upp. Man
            kan t.o.m. i vissa fall tycka att detta gått litet väl långt.
            Frågan om antagning till högskolan utreds nu, och förslagen kommer
            att presenteras under våren.
          </note>
          <note n="f80416e9">
            Anf. 58 ELISABETH FLEETWOOD (m)
          </note>
          <note n="2323f8c5">
            Fru talman! Jag håller med Carl Tham om att detta är en evig
            fråga. Det är självklart att det är en evig fråga, eftersom elever
            och föräldrar är så eniga om att detta är nödvändigt för att eleverna
            skall uppnå den kunskapsnivå som de själva vill ha och som samhället
            behöver.
          </note>
          <note n="bc5d7dd8">
            Jag vill komplettera min fråga med att säga: Vilka andra typer
            av problem syftar Carl Tham på som skulle motverka den positiva
            effekten av en kompletteringsmöjlighet?
          </note>
          <note n="6e898000">
            I morse läste jag något i tidningen om att regeringen avser att
            ställa högre krav på eleverna vid inträde till högskola och universitet.
            Hur rimmar det med att man inte skulle kunna komplettera?
          </note>
          <note n="930e1832">
            Anf. 59 Utbildningsminister CARL
          </note>
          <note n="07ba941e">
            THAM (s)
          </note>
          <note n="1c8c2b1a">
            Fru talman! Jag vet inte vilken tidningsuppgift Elisabeth Fleetwood
            syftar på.
          </note>
          <note n="785f3113">
            Frågan om antagning till högskolan är föremål för utredning.
            När den kommer med sina förslag får vi ta ställning till dem.
            Det handlar då dels om vilka behörighetskrav som skall gälla,
            dels vilka antagningsbestämmelser som skall gälla för olika studieprogram
            vid olika universitet och högskolor. Önskemålet har varit att
            utan att frångå principen om högskolans självständighet uppnå
            en något större nationell samordning än vad vi har i dag. Det
            är ju också något som har kritiserats i hög grad, inte minst från
            studenthåll.
          </note>
          <note n="7408d924">
            När det gäller kompletteringsfrågan är problemet just det som
            vi tidigare kallat kompletteringseländet, dvs. att man efter genomgången
            skola kunde bygga på sina betyg och komma i ett bättre läge vid
            antagning till högskolan. Genom ett annat betraktelsesätt kan
            man nu på andra sätt konkurrera om att vinna inträde till högskola,
            t.ex. genom högskoleprov och andra antagningsvillkor.
          </note>
          <note n="d72ce36a">
            Anf. 60 ELISABETH FLEETWOOD (m)
          </note>
          <note n="ad154427">
            Fru talman! Det är ju riktigt att kompletteringen leder till
            ett bättre läge för den som kompletterar. Det är ju det som är
            avsikten: Ett bättre kunskapsläge för att kunna tillgodogöra sig
            kunskaperna bättre och för att bättre kunna fylla en funktion
            i samhället.
          </note>
          <note n="8fac6d73">
            Under de år då jag var verksam i skolorna gjorde man undersökningar
            om hur många av eleverna och föräldrarna som ville ha betyg. Siffran
            var ungefär 70
          </note>
          <note n="3c4cdfe9">
            %. Jag är helt övertygad om att procentsiffran är lika hög i
            den här frågan.
          </note>
          <note n="d374992c">
            Anf. 61 Utbildningsminister CARL
          </note>
          <note n="07ba941e">
            THAM (s)
          </note>
          <note n="8fe32c63">
            Fru talman! Betygsfrågan kan vi kanske diskutera i ett annat
            sammanhang.
          </note>
          <note n="40fb2f62">
            Det är nog inte någon poäng med att utveckla ett kompletteringssystem
            när det gäller övergången från gymnasieskola till högskola. När
            det däremot gäller behörighet är läget ett annat. Det är ju många
            ungdomar som kompletterar sin gymnasieutbildning för att få behörighet.
            Men att på nytt införa ett system som innebär att man kan komplettera
            för att få bättre betyg i ämnen som man redan har avslutat är
            ingen bra väg för att förbereda sig för högskolan. Det finns mycket
            bättre sätt för detta.
          </note>
          <note n="d19a3c0d">
            Den nordiska passfriheten
          </note>
          <note n="c24f6f8d">
            Anf. 62 MARIANNE SAMUELSSON (mp)
          </note>
          <note n="5650e20d">
            Fru talman! Regeringen har beslutat att söka medlemskap i det
            s.k. Schengenavtalet. Med anledning av detta vill jag rikta några
            frågor till vice statsministern.
          </note>
          <note n="0432a531">
            Vad kommer att gälla vid gränsen mot Danmark under övergångsperioden?
            Danmark tänker ju tydligen bli medlem före Sverige. Hur lång tid
            kommer förhandlingarnas genomförande att handla om? Vilka konsekvensutredningar
            kommer vi att få se när det gäller bl.a. knarkproblematiken?
          </note>
          <note n="63c66035">
            Anf. 63 Utrikesminister LENA HJELM-
          </note>
          <note n="1451d01c">
            WALLÉN (s)
          </note>
          <note n="a7bb7151">
            Fru talman! Det har inte fattats något beslut om hur man skall
            göra när det gäller Schengenavtalet, om man skall ansöka eller
            inte ansöka. Vad som nu pågår är en ordentlig genomlysning av
            frågan, både nationellt och nordiskt.
          </note>
          <note n="96b8ef2c">
            Frågan är ju sådan att vare sig vi gör något eller inte blir
            vi berörda. Någonstans kommer det att gå en tydligare gräns mellan
            oss och andra länder. Vi vill ju helst få en sådan lösning att
            vi kan bevara den nordiska passfriheten och ändå ha en stor öppenhet
            gentemot EU-länderna.
          </note>
          <note n="992683ab">
            Anf. 64 MARIANNE SAMUELSSON (mp)
          </note>
          <note n="232accb9">
            Fru talman! Det här är ju ingen ny fråga. Den var ju uppe väldigt
            mycket under debatten kring medlemskap respektive inte medlemskap.
            Jag är mycket förvånad över att man inte i förhandlingarna inför
            medlemskapet tillsammans med de andra nordiska länderna tog upp
            frågan om den nordiska passfriheten.
          </note>
          <note n="25d2d359">
            Jag kan förstå att det av taktiska skäl inte var så lämpligt
            att lyfta fram den frågan till debatt. Men den andra viktiga debattfrågan
            under EU-förhandlingarna var just knarkproblematiken och vad det
            riskerna med öppna gränser innebar.
          </note>
          <note n="ba070a31">
            Det verkar nu vara väldigt bråttom, i alla fall enligt vad vi
            fick reda på vid Nordiska rådet.
          </note>
          <note n="3f2077e2">
            Anf. 65 Utrikesminister LENA HJELM-
          </note>
          <note n="1451d01c">
            WALLÉN (s)
          </note>
          <note n="fd485478">
            Fru talman! Vad som skedde och hur långt man kom under förhandlingarna
            med EU skall ju inte jag ansvara för, eftersom det då var en annan
            regering.
          </note>
          <note n="3f8f8237">
            Frågan har komplicerats av att Norge inte sade ja till EU. Därmed
            är situationen en annan än vad den hade varit om länderna hade
            kunnat gå med som en gemensam grupp. Det är därför som vi analyserar
            frågan väldigt ingående.
          </note>
          <note n="2dfb7717">
            Det positiva med den friare rörligheten får vägas mot sådant
            som kan vara problem, t.ex. riskerna med narkotikahandeln. Vi
            får tillfälla att återkomma till frågan här i kammaren och också
            i EU-nämnden och även i Utrikesnämnden.
          </note>
          <note n="d40e55b4">
            Anf. 66 MARIANNE SAMUELSSON (mp)
          </note>
          <note n="a0f2d6b5">
            Fru talman! När det gäller förhandlingarna sade sig statsministern
            och oppositionsledaren vara överens om förhandlingsresultatet.
            Jag förutsätter då att man hade tagit med alla de känsliga punkter
            som man ville förhandla om. På den punkten har jag inte fått svar.
          </note>
          <note n="a0f61a37">
            Det måste finnas ett annat skäl till att man inte tog upp frågan.
          </note>
          <note n="b7df760c">
            Dessutom ansökte inte Island om medlemskap i
          </note>
          <note n="c95da526">
            EU. Island stod alltså utanför. Och vi visste ju att det var
            mycket osäkert om man skulle kunna manipulera det norska folket
            till att rösta ja.
          </note>
          <note n="399a1d1f">
            Vad kommer att gälla i fråga om knarket och polissamarbetet?
          </note>
          <note n="c10521e3">
            Anf. 67 Utrikesminister LENA HJELM-
          </note>
          <note n="1451d01c">
            WALLÉN (s)
          </note>
          <note n="572d84fe">
            Fru talman! Jag vänder mig först emot uttrycket
          </note>
          <note n="7af158b5">
            "manipulera folk till att säga ja" som Marianne Samuelsson använde.
            Svenska folket är moget nog att självt fatta sina beslut.
          </note>
          <note n="41102053">
            Frågan har komplicerats av att Norge inte gick med i EU. Som
            bekant har vi en vidsträckt gräns mot
          </note>
          <note n="bae6b30c">
            Norge. Det är klart att den borgerliga regeringens förhandlare
            inte kunde förutse alla detaljer när man arbetade med frågan fram
            till dess att avtalet kom till.
          </note>
          <note n="8705f2cb">
            Låt oss nu göra vad vi kan för att hitta en nordisk lösning -
            det är det viktiga för oss - där vi ändå inte missar det som kan
            vara det positiva med avtalet, nämligen den fria rörligheten.
            Alla länder vill bekämpa knarkhandeln, och i det sammanhanget
            tror jag inte att Schengenavtalet innebär någon svårighet.
          </note>
          <note n="549dfc22">
            Anf. 68 JAN SANDBERG (m)
          </note>
          <note n="6a1b428f">
            Fru talman! Med anledning av Marianne Samuelssons fråga bör man
            känna till att den förra regeringen gjorde en ganska omfattande
            konsekvensanalys av de olika alternativen medlemskap tillsammans
            med eller utan Norge.
          </note>
          <note n="f5a4fc67">
            Min fundering är vad Marianne Samuelssons linje är i den här
            frågan. Hon var ju också aktiv i EU-
          </note>
          <note n="74813653">
            debatten. Är det så att Marianne Samuelsson nu genom sitt agerande
            vill upprätta passkontroller mellan
          </note>
          <note n="4157f2fc">
            Sverige och Norge? Det är ju det som är alternativet om man fullföljer
            Marianne Samuelssons inställning.
          </note>
          <note n="7881e139">
            Anf. 69 ANDRE VICE TALMANNEN
          </note>
          <note n="d16324c3">
            Frågan är riktad till utrikesministern. Det är inte möjligt för
            ledamöterna att replikera varandra.
          </note>
          <note n="b0c93a4d">
            Anf. 70 JAN SANDBERG (m)
          </note>
          <note n="cfff89d9">
            Fru talman! Då ber jag om ursäkt. Jag hade ingen synpunkt när
            det gäller ministerns inställning.
          </note>
          <note n="3dc7edc0">
            Anf. 71 Utrikesminister LENA HJELM-
          </note>
          <note n="1451d01c">
            WALLÉN (s)
          </note>
          <note n="49f62d22">
            Fru talman! Just den frågan gör det hela väldigt tydligt. Det
            är lätt att kritisera förhållandena som de nu har blivit. Länderna
            som har anslutit sig till
          </note>
          <note n="c5a622af">
            Schengenavtalet har beslutat att det skall träda i kraft den
            26 mars.
          </note>
          <note n="063757fd">
            Att kritisera är en sak. Förhållandet existerar ju likväl och
            man måste på något sätt komma till rätta med det. Man kan inte
            komma runt det. Vi får svårigheter hur vi än gör, och då gäller
            det att göra det bästa möjliga av situationen.
          </note>
          <note n="986e360a">
            Ursprungsmärkning av livsmedel
          </note>
          <note n="fba4b869">
            Anf. 72 INGE CARLSSON (s)
          </note>
          <note n="484a8ddc">
            Fru talman! Jag har i dag haft besök av 50 elever från Valla
            folkhögskola i Linköping - jag tror att de flesta av dem sitter
            kvar på läktaren. De hade ett antal frågor till mig, och det var
            en fråga som jag inte hade något bra svar på.
          </note>
          <note n="acb5dce4">
            I Sverige finns det ett antal företag - Scan, Farmek och en del
            privata företag - som importerar kött.
          </note>
          <note n="d82f8bb3">
            Sedan maler man ner en del av köttet och säljer det som köttfärs,
            men man anger då att köttfärsen är svensktillverkad. Från etisk
            och moralisk synpunkt är det beklämmande att det är tillåtet att
            göra så här. Jag undrar om det finns någon tanke på att åtgärda
            detta.
          </note>
          <note n="d18312fa">
            Anf. 73 Civilminister MARITA
          </note>
          <note n="40f5d7ec">
            ULVSKOG (s)
          </note>
          <note n="26bfeb6b">
            Fru talman! De enda regler som i dag finns för ursprungsmärkning
            sedan vi först via EES-avtalet och nu som EU-medlemmar ingår i
            den inre marknaden, är att man inte får förvilla konsumenterna
            genom att t.ex. ange att en burk innehåller grekisk fetaost samtidigt
            som fetaosten är tillverkad i Danmark. Man är alltså tvungen att
            ange att osten är tillverkad i Danmark.
          </note>
          <note n="50bee520">
            Det finns däremot inga regler när det gäller ursprungsmärkning
            av kött. En del slakterier och stora kedjor i Sverige har deklarerat
            att de på frivillig väg kommer att ursprungsmärka kött. Man kommer
            då också att ange om det rör sig om svenskt kött som har malts
            i Sverige och alltså inte utländskt kött som har malts i Sverige
            och sedan märkts med en svensk flagga. Men detta är ett frivilligt
            åtagande.
          </note>
          <note n="1884cc05">
            Jag hoppas att vi skall kunna få en bredare information och kunna
            uppnå en något mer förplikande uppgörelse just när det gäller
            ursprungsmärkningen.
          </note>
          <note n="febd714f">
            Jag och jordbruksminister Margareta Winberg kommer inom de närmaste
            veckorna att ha en överläggning med köttbranschens företrädare
            i Sverige för att försöka lösa den här frågan och för att få till
            stånd en heltäckande uppgörelse. Men det gäller då sannolikt en
            i grunden frivillig överenskommelse som gäller bara för Sveriges
            del.
          </note>
          <note n="f2d4a3b3">
            Anslagen till Sveriges lantbruksuniversitet
          </note>
          <note n="9dea80bd">
            Anf. 74 BEATRICE ASK (m)
          </note>
          <note n="fbf3c4d6">
            Fru talman! Jag har en fråga till Carl Tham med anledning av
            de frågor som vi arbetar med i utbildningsutskottet. Jag skulle
            vilja veta vilken bedömning det är som ligger bakom regeringens
            förslag om extra stora nedskärningar vid Sveriges lantbruksuniversitet
            i förhållande till alla övriga universitet och högskolor.
          </note>
          <note n="4e9fd5c0">
            Anf. 75 Utbildningsminister CARL
          </note>
          <note n="07ba941e">
            THAM (s)
          </note>
          <note n="67d35a92">
            Fru talman! Som Beatrice Ask vet har det av tradition och av
            sakliga skäl varit så att SLU lyder under
          </note>
          <note n="81eb7956">
            Jordbruksdepartementet på grund av den när anknytningen till
            jordbrukets och skogsbrukets olika verksamheter.
          </note>
          <note n="85cb0408">
            Det sker ju ingen avvägning när det gäller anslagen till universitetssektorn
            visavi SLU. Såvitt jag förstår är de besparingar som har genomförts
            där betingade av det allmänna läget - framtvingade besparingar
            - och av att det var möjligt att genomföra besparingar utan att
            en väsentlig del av verksamheten allvarligt skulle skadas.
          </note>
          <note n="610a7704">
            Anf. 76 BEATRICE ASK (m)
          </note>
          <note n="78748138">
            Fru talman! Det var ett allvarligt besked. Skall jag tolka det
            som att regeringen inte har överläggningar över departementsgränserna?
            Sveriges lantbruksuniversitet ägnar sig ju inte enbart åt jordbruksfrågor.
          </note>
          <note n="21e87195">
            Man ägnar sig i högsta grad åt miljöfrågor och frågor som rör
            väldigt vida fält. Det måste ju finnas en ordentlig argumentation
            i botten för skälet till att man gör på det här viset.
          </note>
          <note n="96c4a4ae">
            Sedan finns det ju forskningsprojekt som ligger under andra finansieringsformer
            där näringen får ta ett mycket stor ansvar och där regeringen
            också gör neddragningar. Vad jag undrar över är varför man ger
            sig på Sveriges lantbruksuniversitet i särskild ordning.
          </note>
          <note n="a85694ec">
            Jag vill därför ha bekräftat att svaret på den frågan är att
            man inte har pratat med varandra mellan de olika departementen.
          </note>
          <note n="93d93320">
            Anf. 77 Utbildningsminister CARL
          </note>
          <note n="07ba941e">
            THAM (s)
          </note>
          <note n="e52dfcad">
            Fru talman! Det kan Beatrice Ask inte få bekräftat. Det är självklart
            att regeringen ser på hela budgeten och att det sker avvägningar.
            Men det sker inte någon specifik avvägning mellan vad som å ena
            sidan går till Uppsala universitet och vad som å andra sidan går
            till SLU.
          </note>
          <note n="c819ae4e">
            Jag är helt på det klara med att SLU har en mycket omfattande
            verksamhet, som jag i olika kapacitet har varit indragen i när
            det gäller såväl energi och miljö som u-landsbistånd. Men den
            samlade bedömning som regeringen har gjort är att dessa besparingar
            är möjliga att genomföra - även om det naturligtivs alltid är
            tråkigt med besparingar - och ändå vidmakthålla den viktigaste
            delen av både utbildning och forskning.
          </note>
          <note n="1d30baa7">
            Anf. 78 BEATRICE ASK (m)
          </note>
          <note n="e64666a7">
            Fru talman! Utbildningsministern måste väl ändå dela den uppfattningen
            att man inte kan tolka detta på något annat sätt än att regeringen
            ger lägre prioritet åt den forskning och de utbildningar som bedrivs
            vid
          </note>
          <note n="64dad368">
            Sveriges lantbruksuniversitet än vid andra universitet och högskolor.
          </note>
          <note n="8e2da1fe">
            Mitt intresse gäller vad som är skälet till detta. Jag kan faktiskt
            inte begripa varför det skall anses mindre viktigt. Jag har inte
            heller i de resonemang som vi hittills har haft kunnat få klart
            för mig att Sveriges lantbruksuniversitet tidigare på något sätt
            skulle ha varit övergött. Finns det inga klara motiv till att
            man gör dessa stora neddragningar på Sveriges lantbruksuniversitet?
          </note>
          <note n="fa80d7c7">
            Anf. 79 Utbildningsminister CARL
          </note>
          <note n="07ba941e">
            THAM (s)
          </note>
          <note n="7a1a0f92">
            Fru talman! Det finns ett mycket generellt motiv, och det är
            att den regering som Beatrice Ask tillhörde efterlämnade ett av
            Europas största budgetunderskott.
          </note>
          <note n="b1ced3fb">
            Då krävs det besparingar för att se till att detta budgetunderskott
            minskar. Då måste det göras besparingar också på annat håll -
            tyvärr, vill jag säga - än inom forskningssektorn. Det är ett
            mycket handfast motiv till att det måste ske besparingar.
          </note>
          <note n="28c4c976">
            När det gäller t.ex. miljöforskning och bistånd, som ju är en
            viktig del av SLU:s verksamhet, har sektorsmyndigheterna, Naturvårdsverket
            och SIDA, en omfattande uppdragsforskning som lagts ut på
          </note>
          <note n="995f209d">
            SLU och som kommer att fortsätta. Det är alltså inte så att man
            genom dessa besparingar måste dra ner på den viktigaste delen
            av SLU:s undervisning och forskning.
          </note>
          <note n="7330d946">
            Anf. 80 ANDRE VICE TALMANNEN
          </note>
          <note n="bdc96834">
            Härmed är den muntliga frågestunden avslutad.
          </note>
          <note n="c0d44f55">
            6 § Bordläggning
          </note>
          <note n="e6b87cb7">
            Anmäldes och bordlades
          </note>
          <note n="bb91723d">
            Motioner med anledning av prop. 1994/95:142 Fosterdiagnostik
            och abort
          </note>
          <note n="26a75837">
            1994/95:So25 av Margitta Edgren (fp
          </note>
          <note n="142927a5">
            1994/95:So26 av Stig Sandström m.fl. (v)
          </note>
          <note n="729403f6">
            1994/95:So27 av Birger Schlaug m.fl. (mp)
          </note>
          <note n="31aef219">
            1994/95:So28 av Alf Svensson m.fl. (kds)
          </note>
          <note n="a0cda562">
            med anledning av prop. 1994/95:139 Särskilda utbildningssatsningar
            inom högskolan
          </note>
          <note n="e3476e5d">
            1994/95:Ub15 av Ingbritt Irhammar
          </note>
          <note n="094deeae">
            1994/95:Ub16 av Ingegerd Sahlström m.fl. (s)
          </note>
          <note n="193011bf">
            1994/95:Ub17 av Gudrun Schyman m.fl. (v)
          </note>
          <note n="fefcef59">
            1994/95:Ub18 av tredje vice talman Christer Eirefelt
          </note>
          <note n="00a9d666">
            (fp)
          </note>
          <note n="94283b2a">
            1994/95:Ub19 av Beatrice Ask m.fl. (m)
          </note>
          <note n="4c9cadbd">
            1994/95:Ub20 av andre vice talman Görel Thurdin och Erik Arthur
            Egervärn (c)
          </note>
          <note n="cf67e14f">
            1994/95:Ub21 av Andreas Carlgren m.fl. (c)
          </note>
          <note n="a5084205">
            1994/95:Ub22 av Margitta Edgren och Conny Sandholm (fp)
          </note>
          <note n="af7fd5f2">
            1994/95:Ub23 av Britta Sundin m.fl. (s)
          </note>
          <note n="4b9d4bcd">
            1994/95:Ub24 av Inger Davidson m.fl. (kds)
          </note>
          <note n="fccc4966">
            1994/95:Ub25 av Göte Jonsson (m)
          </note>
          <note n="ac14cbc4">
            1994/95:Ub26 av Kjell Ericsson (c)
          </note>
          <note n="4d26bf75">
            1994/95:Ub27 av Marie Wilén och Ingrid Skeppstedt
          </note>
          <note n="f41c2fe4">
            (c)
          </note>
          <note n="2694e2ca">
            1994/95:Ub28 av Marianne Andersson (c)
          </note>
          <note n="60d35122">
            1994/95:Ub29 av Lennart Brunander (c)
          </note>
          <note n="2c44993d">
            1994/95:Ub30 av Arne Kjörnsberg och Berndt Ekholm (s)
          </note>
          <note n="0f81bd02">
            7 § Anmälan om interpellationer
          </note>
          <note n="50232208">
            Anmäldes att följande interpellationer framställts
          </note>
          <note n="e766a64b">
            den 8 mars
          </note>
          <note n="ca368d42">
            1994/95:72 av Gudrun Schyman (v) till försvarsministern om JAS-projektet
          </note>
          <note n="896c6130">
            1994/95:73 av Sten Tolgfors (m) till statsrådet Ylva
          </note>
          <note n="85796241">
            Johansson om åtgärder mot mobbningen i skolan
          </note>
          <note n="93f1254e">
            Interpellationerna publiceras i bilaga som fogas till riksdagens
            snabbprotokoll tisdagen den 14 mars.
          </note>
          <note n="032400d5">
            8 § Anmälan om frågor
          </note>
          <note n="43188361">
            Anmäldes att följande frågor framställts
          </note>
          <note n="e766a64b">
            den 8 mars
          </note>
          <note n="427344bc">
            1994/95:344 av Stig Sandström (v) till socialministern om hanteringen
            av laboratorieprover
          </note>
          <note n="940718b9">
            1994/95:345 av Erik Arthur Egervärn (c) till jordbruksministern
            om skövlingen av skogs- och jordbruksmark
          </note>
          <note n="e76997af">
            1994/95:346 av Margareta Israelsson (s) till justitieministern
            om kampen mot barnpornografin
          </note>
          <note n="62123008">
            Frågorna publiceras i bilaga som fogas till riksdagens snabbprotokoll
            tisdagen den 14 mars.
          </note>
          <note n="45368775">
            9 § Kammaren åtskildes kl. 15.13.
          </note>
          <note n="bdc6e0ac"/>
          <note n="12dd4e83">
            Förhandlingarna leddes av förste vice talmannen från sammanträdets
            början t.o.m 3 § anf. 25 (delvis) och av andre vice talmannen
            därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
