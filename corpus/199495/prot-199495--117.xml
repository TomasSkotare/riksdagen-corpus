<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 1994</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 1994</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199495--117</head>
          <docDate when="1994">1994</docDate>
        </div>
      </front>
      <body>
        <div>
          <note n="5630f07d">
            Det justerade protokollet beräknas utkomma om 3 veckor
          </note>
          <note n="8f124509">
            -----------------------------------------------------------------
          </note>
          <note n="2326326b">
            1 § Svar på interpellation 1994/95:126 om stadsdelsnämnder i
            Stockholm
          </note>
          <note n="6036d80f">
            Anf. 1 Statsrådet YLVA JOHANSSON (s)
          </note>
          <note n="3f9157f5">
            Herr talman! Beatrice Ask har i en interpellation ställt vissa
            frågor som rör beslutet att införa stadsdelsnämnder i Stockholm.
            Bl.a. undrar frågeställaren vilka åtgärder jag avser vidta för
            att tillse att de negativa erfarenheterna från Göteborg när det
            gäller splittring av resurser, ökad segregering m.m. kan beaktas
            i andra kommuner.
          </note>
          <note n="8ac3ee7e">
            För regeringen är kampen mot segregationen i samhället en prioriterad
            fråga. På skolans område handlar det bl.a. om att motverka den
            segregation som kan finnas mellan skolor, men också om utslagningen
            inom skolan. Regeringen har vidare avsatt 125
          </note>
          <note n="6793c281">
            miljoner kronor för särskilda insatser i invandrartäta områden
            i syfte att motverka segregation. Breda samverkanslösningar i
            stället för splittring av resurser är vägledande i detta arbete.
          </note>
          <note n="57c9fd52">
            Rent allmänt är jag positiv till ökat lokalt ansvarstagande.
            Inte minst i storstäderna är det många gånger långt mellan beslutsfattarna
            och övriga invånare. Jag välkomnar därför olika slags försök att
            flytta besluten närmare medborgarna. Införandet av stadsdelnämnder
            kan öppna för bättre samordning mellan olika slags verksamheter,
            med högre kvalitet och lägre kostnader som följd.
          </note>
          <note n="b5dc86d2">
            För egen del är jag övertygad om att just skolan har mycket att
            vinna på att samverka med andra verksamheter för att minska sina
            problem. Genom att man öppnar skolan för olika aktiviteter kan
            både skolan och närsamhället berikas. På detta sätt kan skolan
            medverka till att gemenskapen emellan människor stärks och att
            det sociala och kulturella utbytet ökar. I dag finns det löftesrika
            försök på olika håll i landet med ett utökat samarbete mellan
            olika kommunala förvaltningar och föreningar med skolan som centrum
            i verksamheten. Försöken har lett till att barn, ungdomar och
            vuxna har fått bredare kontaktytor och bättre gemenskap och till
            att förvaltningar samverkar för att förbättra närmiljön för unga
            människor i samhället eller bostadsområdet. När
          </note>
          <note n="ecb9b7e4">
            "skolan" i dessa försök blir till "vår skola" ökar möjligheterna
            för delaktighet och påverkan.
          </note>
          <note n="6103181c">
            Herr talman! Naturligtvis kan man vara för ett lokalt ansvarstagande
            utan att vara positiv till stadsdelsnämnder. Jag personligen ser
            dock lokal politisk styrning som en viktig förutsättning för att
            uppnå fördjupad demokrati.
          </note>
          <note n="18627640">
            Jag delar därför inte Beatrice Asks uppfattning att stadsdelsnämnder
            leder till ökad politisering på bekostnad av ökat brukarinflytande.
            Vi talar här inte om två kommunicerande kärl - där stadsdelsnämnder
            och ökat brukarinflytande står i motsatsförhållande till varandra
            - utan om olika delar av demokratin.
          </note>
          <note n="3ef637c0">
            Arbetet med att stärka elevers och föräldrars inflytande i skolan
            måste därför fortsätta och utvecklas oberoende av förändringar
            i den kommunala organisationen. Jag och regeringen avser att återkomma
            med förslag som syftar till att stärka det inflytandet.
          </note>
          <note n="b334e49d">
            Vad till sist gäller erfarenheterna från Göteborg anser jag att
            det är olyckligt att skylla på stadsdelnämndsorganisationen som
            orsak till vissa skolproblem, när det i stället handlar om t.ex.
          </note>
          <note n="a9a67d33">
            försämrad ekonomi, förändrad befolkningsstruktur och bostadssegregering.
          </note>
          <note n="a1441a5d">
            För att motverka segregering har man i Göteborg nu infört ett
            resursfördelningssystem för stadsdelarna som tar hänsyn till varierande
            behov. Vidare håller man på att bygga ut ett pedagogiskt utvecklingscentrum
            för kommunernas grundskolor.
          </note>
          <note n="b259a1f1">
            Här finns mycket att lära för andra kommuner.
          </note>
          <note n="355cfeab">
            Anf. 2 BEATRICE ASK (m)
          </note>
          <note n="97a7ef67">
            Herr talman! Först vill jag tacka skolministern för svaret på
            interpellationen. Bakgrunden till frågorna är den debatt som varit
            om kommunala organisationsförändringars effekt för skolorna. Inte
            minst de senaste årens erfarenheter från Göteborg, där stadsdelsnämndsreformen
            är den största i sitt slag i
          </note>
          <note n="9916c71f">
            Sverige, har ofta lyfts fram i debatten. Eftersom bl.a.
          </note>
          <note n="8e8d201d">
            Stockholm planerar liknande förändringar tycker jag att det är
            intressant att veta om skolministern i något avseende tänker agera
            för att förebygga problem som rör skolverksamheten.
          </note>
          <note n="16f8ed1e">
            Av svaret att döma har skolministern inga sådana planer, och
            det beklagar jag. Trots den decentralisering som genomförts när
            det gäller ansvaret för skolan är det naturligtvis viktigt att
            även staten bidrar till att förebygga eller rätta till sådant
            som kan försvaga verksamheten.
          </note>
          <note n="db2c2f18">
            Från Göteborg finns erfarenheter som bör beaktas och uppmärksammas.
            En rad forskare har arbetat med utvärdering av stadsdelsreformen
            där, och deras fullständiga rapport har just blivit färdig. Det
            är omöjligt att i en interpellationsdebatt ta upp alla aspekter
            som de belyst, och allt rör inte heller skolan.
          </note>
          <note n="8aa454fb">
            Men man skriver t.ex. att uppdelningen av det kommunala ansvaret
            inneburit att specialiserade verksamheter i exempelvis skolorna
            förlorat "sina egna kommunala nämnder med vad därtill hörde av
            sakkunniga och mer specialiserade politiker, en förvaltning med
            också sakkunnig personal jämte avdelningar eller särskilda personer
            som skötte samordningen av fortbildning och annat utvecklingsarbete.
            Man förlorade också mycket av kontakterna med kolleger i andra
            socialdistriktsnämnder."
          </note>
          <note n="15b9ea21">
            Jag tycker att det är naturligt att bekymra sig över en sådan
            utveckling, även om specialiseringens och professionaliseringens
            positiva effekter inte får överdrivas. Bredare, mer lokalt förankrade
            personer i beslutande positioner har fördelar, men det är ju illa
            om våra större städer, som har underlag för specialkompetens när
            det gäller ämneskunskap, inlärningsproblem, handikapp, sociala
            störningar osv., inte tar vara på möjligheterna utan väljer en
            mera amatöristisk organisation.
          </note>
          <note n="68be6294">
            En sådan kvalitetssänkning kan innebära ökade krav på de statliga
            myndigheterna. Jag undrar om inte skolministern tycker att det
            är en ganska olycklig utveckling.
          </note>
          <note n="3b2e6376">
            Skolministern säger att stadsdelsnämnder kan öppna för bättre
            samordning mellan olika slags verksamheter, men samverkan mellan
            barnomsorg, skola och fritis har utvecklats i många kommuner utan
            stadsdelsnämnder. Det riktigt allvarliga för skolverksamhetens
            del är emellertid att det enligt forskargruppen finns ett spänningsförhållande
            mellan kommunallagens krav på likställighet i kommunens behandling
            av kommunens medlemmar och en stadsdelsorganisation. Elever och
            föräldrar ställer ju krav på en likvärdig skola, men stadsdelnämnder
            innebär otydligheter när det gäller ansvarsfrågorna.
          </note>
          <note n="caa92b7b">
            Ett exempel är ju att varje skola har att följa dels en av kommunen
            upprättad skolplan, dels riktlinjer som en eventuell stadsdelsnämnd
            utfärdar. Det blir många politiska signaler, så många att möjligheterna
            för verklig brukarmedverkan kan undergrävas. Med tanke på skolministerns
            ambitioner när det gäller att utveckla formerna för brukarmedverkan
            tycker jag att det är märkligt att skolministern inte ser den
            här konflikten.
          </note>
          <note n="e42a3329">
            Jag har också fått information om att Göteborgs stad inte kan
            eller får yttra sig över anmälningar till
          </note>
          <note n="676215fd">
            Skolverket, trots att Skolverket anser att Göteborg i detta sammanhang
            skall betraktas om en kommun, inte som 21 lokala skolstyrelser.
            Vad tänker skolministern göra åt det? Det vore ju förfärligt om
            vi hamnade i situationen att det är svårt att hitta den som är
            ansvarig för efterlevnaden av de regler som gäller skolverksamheten.
            Skolfrågorna är så viktiga att det är helt nödvändigt att försäkra
            sig om att eleverna och deras rättigheter inte hamnar mellan två
            eller tre olika stolar, vilket uppenbarligen enligt forskarna
            är risken med den här typen av organisationsexperiment.
          </note>
          <note n="386fc062">
            Jag skulle vilja fråga skolministern om hon ändå inte är beredd
            att noga analysera och följa upp de frågor som stadsdelsnämndsreformerna
            aktualiserar.
          </note>
          <note n="52997fd0">
            Anf. 3 PER BILL (m)
          </note>
          <note n="6b25f612">
            Herr talman! Skolministern tyckte att Göteborg var ett dåligt
            exempel. Jag vill därför i stället vittna något från Uppsala,
            där jag bor och där vi har haft kommundelsnämnder i tio år.
          </note>
          <note n="f7786581">
            Det har inte varit särskilt bra. Det har hittills kostat flera
            hundra miljoner kronor. Byråkratin har svällt. Det blev 14 kommundelar
            med 14
          </note>
          <note n="001bd45a">
            kommundelschefer och 14 staber, samtidigt som man ändå behöll
            väldigt mycket av den centrala kompetensen.
          </note>
          <note n="fa14c42e">
            Ett stort problem som Beatrice Ask här har tagit upp är uttunningen
            av kompetensen. Framför allt bland socialsekreterare och skolpersonal,
            som behöver träffas mycket och behöver prata om gemensamma problem,
            har man varit mycket kritisk och tycker att det är mycket svårt
            att upprätthålla den kompetens som man behöver för att kunna vara
            en bra lärare eller en bra socialsekreterare.
          </note>
          <note n="82e2915a">
            Det har också betytt att det är köer till skolor i vissa stadsdelsnämnder
            medan det är tomma platser i andra skolor.Jag tror att man motverkar
            segregation med skolpeng, inte genom att införa stadsdelsnämnder.
            Hela vårt experiment med kommundelsnämnder där vi talade om närdemokrati
            har blivit närbyråkrati.
          </note>
          <note n="d82de936">
            Jag tror att problemet med Stockholms kommun är att den för stor.
            Stockholms kommun har i dag 56 295
          </note>
          <note n="0ca4cd47">
            anställda. Man försöker allt för alla i kommunen.
          </note>
          <note n="436662f6">
            Ericsson är det största privata företaget och har 5 981
          </note>
          <note n="ff1a26b7">
            anställda. Det betyder att Stockholms kommun är nio gånger större
            än Ericsson. Där tror jag att vi hittar problemet. Jag tror att
            man måste satsa mycket på sin kärnverksamhet, och dit hör skolan.
          </note>
          <note n="dd005c11">
            Anf. 4 Statsrådet YLVA JOHANSSON (s)
          </note>
          <note n="20d965b0">
            Herr talman! Det är alltid en diskussion kring vikten av specialistkunskaper
            och specialisering, att kunna fokusera just en verksamhet eller
            en speciell kompetens. De kraven är viktiga. Samtidigt finns det
            alltid krav på den breda kompetensen, på samverkan, att kunna
            se de mer generella dragen. Det finns spänningar mellan dessa
            två viktiga kompetenser, dels den generella, samverkande, dels
            den mer specialiserade, detaljerade. Jag tror att det alltid kommer
            finnas spänningar i viktiga verksamheter som skola, och det gäller
            även andra verksamheter inom t.ex. det sociala området. Jag tror
            aldrig att vi kommer att kunna säga att vi nu hittat den perfekta
            avvägningen mellan dessa två kompetenser, utan det finns alltid
            ett spänningsfält. Även om det är viktigt att det finns en specialiserad
            kompetens i stora kommuner som har möjlighet till det är det också
            en fälla, som vi får akta oss för att gå i, att säga att vi vet
            exakt hur stor en kommun skall vara för att kunna ha en bra verksamhet
            eller hur liten en kommundelsnämnd inte får vara för att kunna
            ha en bra verksamhet. Ger vi oss in i en sådan diskussion, riskerar
            vi att döma ut en stor del av Sveriges kommuner, som faktiskt
            är mycket mindre än de stadsdelsnämnder som planeras i t.ex. Stockholm.
            Det är litet farligt att ge sig in i en sådan diskussion.
          </note>
          <note n="6cca9307">
            Självklart blundar jag inte, Beatrice Ask, för de problem som
            kan finnas och som har funnits när det gäller stadsdelsnämnder
            och uppdelningen i stadsdelar.
          </note>
          <note n="6062ddcd">
            Den viktigaste rollen för staten är ju inte att tala om för kommunerna
            exakt hur de skall lösa sina problem. Den viktigaste rollen för
            staten är att bidra till kommunernas egen lösning av sina problem.
            Bl.a.
          </note>
          <note n="504b3009">
            gör vi det genom tillsyn, utvärdering och uppföljning.
          </note>
          <note n="85d77575">
            Men vi gör det också genom samtal med de kommunalt ansvariga.
          </note>
          <note n="525112ae">
            Att jag nu inte är beredd att vidta några åtgärder beror naturligtvis
            på att t.ex. Göteborgs kommun, som
          </note>
          <note n="c48e8e41">
            Beatrice Ask tar upp i interpellationen, nu genomför förändringar
            i sin stadsdelsnämndsorganisation med anledning av att det blev
            maktskifte efter valet. Nu ändrar man t.ex. resurstilldelningen
            till stadsdelarna.
          </note>
          <note n="cf4a72a9">
            Nära hälften av resurserna kommer att fördelas efter behov, inte
            lika per person. Jag tror att det kan vara ett viktigt steg till
            att minska de problem som har funnits i just Göteborg.
          </note>
          <note n="3301ce39">
            Vi får följa den här utvecklingen. Det viktiga är att kommunerna
            själva är beredda att ompröva och utvärdera, fatta nya beslut
            och pröva sig fram till den bästa organisationen.
          </note>
          <note n="6ff74753">
            Det är inte bara Göteborg och Uppsala som har provat stadsdelsnämnder.
            Stockholms kommun, som är den kommun som aktualiserats i interpellationen
            från Beatrice Ask, har också prövat en organisation med stadsdelsnämnder
            på försök i flera med tre stadsdelsnämnder. De erfarenheterna
            är mycket goda.
          </note>
          <note n="907870db">
            Det visar sig i just Stockholms kommun att man i försöksverksamheten
            med stadsdelsnämnder har vunnit väldigt mycket sådant som man
            tidigare inte lyckades med när det gäller samverkan mellan olika
            verksamheter, inte minst när det gäller en effektiv användning
            av resurser. En stor del av resurserna i en storstadskommun som
            Stockholm är ju knutna till lokalkostnaderna.
          </note>
          <note n="5cbc8872">
            Anf. 5 BEATRICE ASK (m)
          </note>
          <note n="d089edaa">
            Herr talman! Det är bra att skolministern ser den spänning som
            finns mellan specialistkompetens och bred kompetens, men min fråga
            är vad skolministern tänker göra för att försäkra sig om att storstäderna
            inte lastar över behovet av specialistkompetens som de tidigare
            klarat på staten eller helt enkelt inte ser till att ungdomar
            får det stöd de kan behöva i olika situationer. Det hjälper inte
            att följa utvecklingen och stillatigande se den, utan man måste
            reda ut detta.
          </note>
          <note n="d335d4f0">
            Det andra som jag tog upp och som jag tycker är angeläget är
            att jag tycker att man måste från statens sida reda ut de otydligheter
            som finns när det gäller ansvarsfrågorna. Det är inte acceptabelt
            att man inte vet vem som skall svara på och kommentera anmälningar
            till Skolverket, där frågor som rör elevers rättigheter hattas
            mellan distriktsnämnder,
          </note>
          <note n="28bf17bc">
            Skolverket och vad det nu kan vara och där man inte kan hitta
            ansvariga politiker. Det allvarliga är att medborgarna i Göteborg,
            där vi har den bästa utvärderingen - jag vet att det finns andra
            experiment
          </note>
          <note n="cf0b609d">
            - konstaterar att det inte har blivit lättare att komma i kontakt
            med kommunala politiker, att de inte anser att de har fått ett
            ökat inflytande. Det gör att ansvarsfrågorna, som skolministern
            bl.a. har ansvar för, är så oerhört centrala.
          </note>
          <note n="401609b9">
            När det gäller segregationen tycker jag att det är utmärkt att
            skolministern prioriterar den frågan. Det är riktigt att man nu
            ändrar i resursfördelningssystemet i Göteborg. Det har man gjort
            vid flera tillfällen, också under den förra mandatperioden. Det
            beror på att stadsdelsnämndsorganisationen förstärkt problemen
            och skapat orättvisor mellan olika skolor och stadsdelar och kommunmedborgare.
            Om detta är ett problem måste ju skolministern rimligen försöka
            att ta itu med frågan och inte enbart utvärdera. Men jag skulle
            gärna vilja veta vad skolministern tänker göra för att reda ut
            ansvarsfrågorna så att man vet vem som är ansvarig och kan följa
            upp de klagomål som kommer från medborgarna.
          </note>
          <note n="6dda9d0a">
            När det sedan gäller de experiment som gjorts i
          </note>
          <note n="ff81fe56">
            Stockholm vill jag erinra om att man inte bara haft ett flerårigt
            försök med ett par stadsdelsnämnder i väldigt specifika stadsdelar
            där det finns positiva fördelar. Vi hade för ett antal år sedan
            också skoldistriktsnämnder, där enbart skolverksamheten delades
            upp. Det fungerade så illa att man var tvingad att avskaffa dem
            och inte gå vidare. Samtliga rektorer i Stockholm -
          </note>
          <note n="5383d4ec">
            det finns undantag - anser att det är till nackdel för skolverksamheten
            om man går vidare med experimentet. Det understryker det ansvar
            som skolministern ändå måste ha i denna fråga.
          </note>
          <note n="679c801d">
            Anf. 6 PER BILL (m)
          </note>
          <note n="342a1585">
            Herr talman! Precis som skolministern tror jag inte att det finns
            någon perfekt organisation, utan organisationen ger bara möjligheter
            att skapa ett bra team. Jag tycker att det är litet illavarslande
            när
          </note>
          <note n="a499d5de">
            Stockholm inte försöker lära ordentligt av de många kommuner
            där man har haft kommundelsnämnder i många år. Man springer i
            stället i väg och inför sådana.
          </note>
          <note n="5c8180dd">
            Jag tror på små kommuner. Jag tror att små kommuner är en helt
            annan sak än stadsdelsnämnder.
          </note>
          <note n="587afdac">
            I Uppsala har vi t.ex. under 60- och 70-talet inkorporerat ett
            antal små kommuner till Uppsala. Vi skall via folkomröstning försöka
            se till att många av dem återskapas så att de blir egna kommuner.
            Jag tror mycket mera på Knivsta kommun än på Knivsta kommundelsnämnd.
            Tack så mycket!
          </note>
          <note n="5418f056">
            Anf. 7 Statsrådet YLVA JOHANSSON (s)
          </note>
          <note n="18a14c73">
            Herr talman! Jag instämmer, Beatrice Ask, i att det är viktigt
            att det klargörs var det kommunala ansvaret ligger. Visar det
            sig att bristerna är stora är jag självfallet beredd att titta
            närmare på frågan.
          </note>
          <note n="a56b25da">
            När det gäller den fråga som Beatrice Ask ställde om vad jag
            skall göra för att garantera att kraven på t.ex. SCH inte kommer
            att öka i samband i kommunala omorganisationer är jag inte beredd
            att i förväg gå in och göra någon slags granskning av hur kommunerna
            organiserar sin verksamhet. Jag tror och vet att kommunerna har
            kompetensen att organisera sin verksamhet på bästa sätt. Min uppgift
            är att stödja dem i detta. Det gör vi bl.a. genom Skolverkets
            uppföljning och utvärdering. Jag tycker att det vore en mycket
            olycklig situation ifall regeringen skulle sätta upp några egna
            krav på hur kommunerna skall organisera sin verksamhet som går
            ut utöver det som regleras i lagen.
          </note>
          <note n="38d52416">
            Jag tycker att det är en något märklig situation att vi här i
            riksdagen diskuterar vad enskilda ledamöter, som Per Bill uttrycker
            det, tror. Per Bill tror inte på stadsdelsnämnder men han tror
            på små kommuner.
          </note>
          <note n="b3ce1e11">
            Det står Per Bill fritt att göra det, men nu är det så att vi
            är invånare i Stockholms kommun och där finns en mycket stor politisk
            majoritet för att införa stadsdelsnämnder. Då tycker jag att det
            är bra att
          </note>
          <note n="37f1f34b">
            Stockholms kommun gör det.
          </note>
          <note n="a64c3784">
            Sedan får vi se hur den verksamheten kommer att utformas. Vi
            får utvärdera den och följa den. Jag tycker att det är något oförskämt
            att säga att
          </note>
          <note n="e55f5feb">
            Stockholms kommun inte försöker lära någonting av andra kommuner
            som redan har gjort försök med kommundelsnämnder och stadsdelsnämnder.
            Det är ju inte sant.
          </note>
          <note n="13ffa6d6">
            Jag vill också säga något till Beatrice Ask om segregation. En
            viktig del när det gäller att motverka segregation är hur resurserna
            tilldelas. Regeringen har i budgetpropositionen redovisat att
            vi särskilt kommer att följa frågan om hur kommunerna fördelar
            resurserna till olika elever i skolorna. Vi har fått uppgifter
            om att man kanske inte följer skollagen i tillräckligt stor utsträckning
            när det gäller att se till att de elever som har de största behoven
            också får resurser så att behoven kan tillgodoses. Det är ett
            uppdrag som Skolverket kommer att få.
          </note>
          <note n="a5e12f96">
            Jag kan inte avhålla mig från att kommentera att det är ett ganska
            nyvunnet intresse som Beatrice Ask och Moderaterna har för segregationsproblemet.
            I
          </note>
          <note n="42f9001c">
            förra årets budgetproposition för den del av
          </note>
          <note n="25fb867b">
            Utbildningsdepartementet som Beatrice Ask hade ansvar för var
            begreppet segregation nämnt noll gånger. Men jag välkomnar i och
            för sig att Beatrice
          </note>
          <note n="056d98a8">
            Ask nu har börjat intressera sig för det svåra segregationsproblemet.
          </note>
          <note n="80fdfe80">
            Anf. 8 BEATRICE ASK (m)
          </note>
          <note n="2bb52c73">
            Herr talman! Den sista kommentaren tänker jag inte göra så mycket
            åt mer än att konstatera att min drivkraft i utbildningsfrågorna
            alltid har varit att vi skall ha en likvärdig skola för alla barn.
            Jag har där en annan uppfattning om hur man går till väga. Sedan
            är det möjligt att man kan räkna ord, men det tycker jag är ointressant.
            Jag tycker att det är bra att skolministern är beredd att reda
            ut ansvarsfrågorna om det finns otydligheter. Det är nödvändigt
            att göra något.
          </note>
          <note n="4b460ca9">
            Jag tror inte heller att man skall gå ut i förväg och lägga sig
            i hur kommuner organiserar sin verksamhet.
          </note>
          <note n="9824a9c3">
            Men nu finns det erfarenheter av en mycket stor verksamhet i
            Göteborg, där ett otal forskare gediget har arbetat under flera
            år för att analysera problem och hitta svårigheter. Det finns
            alltså ett rejält underlag som ministern kan använda för att se
            sådant som man redan nu kan förebygga. Det är synd ifall varenda
            kommun skall göra om samma misstag, i synnerhet om det undergräver
            skolverksamhetens kvalitet.
          </note>
          <note n="ad3d72b6">
            Jag tycker också att det är utmärkt att Skolverket har fått ett
            uppdrag. Svårigheten med stadsdelsnämnderna är emellertid att
            man till och med i kommunerna har haft svårigheter att hålla reda
            på vad som sker i stadsdelsnämnderna.
          </note>
          <note n="560e0f0b">
            Informationsinsamlingen och överblicken är svår att klara. Det
            vore intressant att höra om skolministern har någon uppfattning
            om vilka åtgärder som kan behövas för att Skolverket verkligen
            skall klara av att följa upp det kommunala ansvaret med de mycket
            stora organisationsexperiment som pågår. Det är alldeles nödvändigt.
          </note>
          <note n="24464040">
            Till sist vill jag ta upp kommentaren om att det finns en politisk
            majoritet för detta i Stockholm. Ja, det fanns det i Göteborg
            också. Det forskarna konstaterar är att den majoriteten inte byggger
            på en uppfattning hos medborgarna om behovet av dessa förändringar.
            Medborgare i gemen är tämligen likgiltiga, för att uttrycka sig
            milt, för de förändringar som har skett. Man inser inte heller
            vilka förbättringarna är.
          </note>
          <note n="b780c7e3">
            De som är nöjda är alla de som har fått politiska uppdrag, som
            tycker att det är väldigt roligt att arbeta i de mindre nämnderna,
            och chefer, för de har ju blivit betydligt fler. Jag är tveksam
            till om detta skall vara skälet till att organisera om kommunerna.
          </note>
          <note n="11030405">
            I det här fallet gäller min omsorg närmast det som handlar om
            kvalitet i undervisningen. Bristen på kompetens och erfarenhet
            i skolfrågor bekymrar mig.
          </note>
          <note n="8b171b9d">
            Man splittrar verksamheten när förtroendevalda skall hantera
            många olika verksamheter samtidigt. Det finns risk för att sådant
            som vi i riksdagen har varit överens om som principer för skolan,
            faller mellan stolarna. Därför hoppas jag att skolministern kommer
            att ta tag i dessa frågor mer än hittills.
          </note>
          <note n="be9628cf">
            Anf. 9 Statsrådet YLVA JOHANSSON (s)
          </note>
          <note n="c0e56652">
            Herr talman! Jag skall självfallet ta del av den utvärdering
            av stadsdelsnämnderna i Göteborg som
          </note>
          <note n="c02b3663">
            Beatrice Ask hänvisar till. Men än viktigare än att jag gör det
            är att andra kommuner tar del av utvärderingen. I det decentraliserade
            målstyrda system som vi har, t.ex. på skolans område, gäller att
            kommuner måste lära av varandra. Jag vet att
          </note>
          <note n="468cf59a">
            Stockholms kommun noga följer erfarenheterna från
          </note>
          <note n="bc1d5810">
            Göteborg och tar lärdom av dessa erfarenheter.
          </note>
          <note n="abfd9120">
            Även om det självfallet uppstår problem när man inför ny organisation
            med stadsdelsnämnder eller kommundelsnämnder, är den organisation
            som i dag finns, där man har en stor kommun - t.ex. en storstadskommun
            - inte utan problem. Anledningen till att man gör en omorganisation
            är ju just att man har stora problem. Man ser inte någon bättre
            lösning på dem än att göra ett försök med stadsdelsnämnder.
          </note>
          <note n="04b24d91">
            Jag tror att det försöket kommer att lyckas. Hur väl det går
            får vi se när vi följer upp verksamheten.
          </note>
          <note n="cc93898e">
            Jag tror också att man skall vara mycket försiktig med den sortens
            uttalanden som Beatrice Ask gör, när hon säger att hon vet, via
            en utvärdering och via forskare, att en stor och bred politisk
            majoritet i
          </note>
          <note n="0a3810e2">
            Stockholm inte företräder sina väljare. Det är vanskligt att
            säga att man säkert vet vad befolkningen tycker i en fråga. Det
            har i så fall inte kommit till uttryck i val.
          </note>
          <note n="ef8db9aa">
            En av de viktiga vinster som man säger sig ha gjort i försöken
            med stadsdelsnämnder är en effektivisering av den kommunala verksamheten.
            Inte minst i tider när vi har mycket knappa ekonomiska resurser
            i kommunerna, är det oerhört viktigt att politikerna tar ansvar
            för att använda skattebetalarnas pengar så effektivt som möjligt.
          </note>
          <note n="3b154058">
            Det är inte heller säkert att det kommer att märkas hur väl effektiviseringen
            går, i alla fall inte på kort sikt. Men den kan synas i den kommunala
            förvaltningen, och det är inte heller så illa. Vi vet att hur
            väl vi använder våra resurser är ett viktigt kvalitetsmått i den
            kommunala verksamheten.
          </note>
          <note n="ea5e9322">
            Överläggningen var härmed avslutad.
          </note>
          <note n="9e243fe7">
            2 § Svar på interpellation 1994/95:127 om komplettering av betyg
          </note>
          <note n="4e16e994">
            Anf. 10 Statsrådet YLVA JOHANSSON (s)
          </note>
          <note n="687e2d93">
            Herr talman! Beatrice Ask har frågat mig om vilka åtgärder jag
            avser att vidta med anledning av de bedömningar och förslag regeringen
            fört fram i proposition 1994/95:174 Vissa betygsfrågor m.m.
          </note>
          <note n="2e648c2e">
            Det är en demokratisk rättighet att kunna reparera tidigare mindre
            goda resultat från skolan och att genom förnyade studier kunna
            vidga och fördjupa sitt kunnande, men också att få bevis för sina
            aktuella kunskaper. Det är därför angeläget att behålla möjligheterna
            att höja betyg som man har fått i tidigare studier.
          </note>
          <note n="b1237457">
            Elevers rätt till prövning för ett högre betyg finns redan inskriven
            i gymnasieförordningen, 7 kap. 12-
          </note>
          <note n="05c93fdd">
            13 §§, resp. förordningen om vuxenutbildning, 4 kap.
          </note>
          <note n="37d47029">
            15-16 §§. I gymnasieförordningen föreskrivs att den som vill
            ha ett betyg från gymnasieskolan utan hänsyn till ålder har rätt
            att gå igenom prövning i alla kurser som får förekomma på ett
            nationellt program i gymnasieskolan.
          </note>
          <note n="3c944e4b">
            Motsvarande föreskrifter finns för komvux. För de elever som
            vill ha ytterligare undervisning finns, i mån av tillgång till
            utbildningsplatser, möjlighet att studera i komvux.
          </note>
          <note n="c484e81d">
            Jag bedömer att nuvarande förutsättningar för elever som vill
            komplettera betyg efter gymnasieskolan är goda. Regeringen kommer
            att utöka möjligheterna för alla elever att pröva genom att begränsa
            den avgift som kommunerna har rätt att ta ut. Det har vi också
            redogjort för i propositionen.
          </note>
          <note n="5afd655c">
            Herr talman! Jag vill i sammanhanget meddela att regeringen har
            för avsikt att göra sådana ändringar i regelverket att elever
            som prövat för ett högre betyg skall kunna tillgodoräkna sig det
            högre betyget vid antagning till högskolestudier.
          </note>
          <note n="d537bdba">
            Jag förutsätter att elevernas studier under gymnasieåren skall
            präglas av ett aktivt lärande och kunskapssökande och att alla
            elever i den reguljära undervisningen skall få de bästa möjligheterna
            att skaffa sig kunskaper för framtida arbete och studier.
          </note>
          <note n="6447282d">
            Jag utgår därför från att det inte kommer att höra till vanligheterna
            att elever, för att använda Beatrice Asks formulering, "maskar"
            för att på det sättet utnyttja eventuella kryphål i reglerna.
          </note>
          <note n="159b0521">
            Det är skolhuvudmännens och Skolverkets uppgift att inom ramen
            för uppföljning och tillsyn av skolverksamheten notera sådana
            tendenser. Om signaler till sådana tendenser mot förmodan skulle
            upptäckas, är regeringen beredd att vidta lämpliga åtgärder.
          </note>
          <note n="8d3037c0">
            Elever som har studiesvårigheter under gymnasietiden har, efter
            rektors bedömning, möjlighet att gå om den eller de kurser som
            de ej blivit godkända på. Jag är övertygad om att skolorna kommer
            att finna praktiska former för att dessa elever skall kunna klara
            av sina studier. Nuvarande bestämmelser i gymnasieförordningen
            medger t.ex.
          </note>
          <note n="bf8f5f2c">
            möjligheter till s.k. förlängd undervisning och reducerat program.
          </note>
          <note n="eaabbeb1">
            Den tidigare, borgerliga, regeringen tillsatte, med anledning
            av riksdagsbeslutet i december 1993 om en ny läroplan, en kommitté
            som skulle följa utvecklingen i gymnasieskolan. Jag har gett denna
            kommitté tilläggsdirektiv. Kommittén har nu bl.a. till uppgift
            att redovisa i vilken utsträckning målet att alla ungdomar skall
            få en fullständig gymnasieutbildning nås. Jag menar att det ännu
            är för tidigt att dra några slutsatser när det gäller de problem
            som Beatrice Ask aktualiserar med interpellationen. Men jag kan
            försäkra Beatrice Ask att jag med uppmärksamhet följer utvecklingen
            i gymnasieskolan.
          </note>
          <note n="dd5f0e10">
            Anf. 11 BEATRICE ASK (m)
          </note>
          <note n="bcecf659">
            Herr talman! Först vill jag tacka skolministern för svaret på
            min interpellation.
          </note>
          <note n="bd94c71f">
            Det är naturligtvis inte lätt att föra en lång diskussion i frågan
            i dag, och kanske inte heller nödvändigt, eftersom vi så sent
            som häromkvällen debatterade regeringens proposition angående
            vissa betygsfrågor. Riksdagens socialdemokrater och vänsterpartister
            avskaffade också i går möjligheten för flertalet elever att betygskomplettera
            under gymnasietiden.
          </note>
          <note n="9b773def">
            Skolministerns svar är aningen märkligt, mot bakgrund av det
            förslag som hon själv har lagt fram. I
          </note>
          <note n="e89aefaf">
            det svar jag har fått i dag sägs det nämligen:
          </note>
          <note n="748c4351">
            "Det är en demokratisk rättighet att kunna reparera tidigare
            mindre goda resultat från skolan - -
          </note>
          <note n="d67de4e5">
            -."
          </note>
          <note n="e7c16262">
            Vidare sägs det i svaret att det är "angeläget att behålla möjligheterna
            att höja betyg som man fått i tidigare studier."
          </note>
          <note n="d7200fc7">
            Jag håller med om det. Men faktum är att skolministern med sitt
            förslag häromdagen undergrävde den möjligheten för flertalet elever.
          </note>
          <note n="5f18da3c">
            Nu hänvisar regeringen till att elever har möjligheter att läsa
            och gå upp till prövning i komvux. Men varför kunde eleverna inte
            ges möjlighet att betygskomplettera medan de fortfarande går i
            gymnasiet? Att vänta i två tre år gör det ju inte enklare att
            pröva om. För dem som behöver ett högre betyg för att komma in
            på önskad utbildning i högskolan blir konsekvensen längre studietid
            och högre kostnader för individen och för samhället. Vad vinner
            eleven och samhället på det?
          </note>
          <note n="71dfd582">
            Att komma in på komvux är inte heller så enkelt.
          </note>
          <note n="576ff891">
            Eleven har bara rätt till en enda gymnasieutbildning.
          </note>
          <note n="56893e9e">
            För den som har gått ut gymnasiet och önskar komplettera en kurs
            eller flera kurser handlar det således om kommunernas välvilja.
            Både skolministern och jag vet att många därför inte kommer att
            få en andra chans den vägen. Det var en fråga som jag ställde,
            om vad skolministern hade för avsikt att göra för att försäkra
            sig om att elever skulle ha rätt till sådan här omprövning även
            om de hade gått gymnasiet tidigare.
          </note>
          <note n="5f6c9ed2">
            Det enda som återstår för de elever som vill höja sina betyg
            är, såvitt jag kan bedöma, att de hittar en lämplig kurs i något
            studieförbund. Studieförbunden har tack vare den borgerliga regeringen
            i dag rätt att ge kompetensgivande utbildning, och eleverna kan
            sedan gå upp till prövning. Men det är varken en billig eller
            enkel väg för eleverna.
          </note>
          <note n="4f8887f2">
            Jag menar att de krokben som regeringen nu har satt ut för att
            göra det svårt för eleverna att komplettera betygen bereder marken
            för maskning.
          </note>
          <note n="c57bbfb3">
            Jag tycker lika illa om det som skolministern gör.
          </note>
          <note n="0ee8c67a">
            Men för elever som är angelägna om att kunna söka vidare är tyvärr
            den enklaste vägen och det billigaste sättet att skaffa sig ett
            högre betyg att se till att man får underkänt från början. Det
            är beklagligt att regeringen skickar sådana signaler till ungdomar,
            som borde stimuleras att alltid göra sitt allra bästa, i vetskapen
            om att ett misslyckande eller ett tillkortakommande faktiskt kan
            rättas till.
          </note>
          <note n="dc4b2913">
            Anf. 12 Statsrådet YLVA JOHANSSON (s)
          </note>
          <note n="8faacf6d">
            Herr talman! När vi diskuterar rätten att pröva för ett högre
            betyg är det ibland så - även om jag inte vill anklaga Beatrice
            Ask för det i det här fallet - att vi handskas litet lättsinnigt
            med det begreppet, som om det vore något mycket enkelt att gå
            upp och pröva för ett högre betyg, något man klarar om inte på
            en kafferast så i alla fall under mycket begränsad tid och kanske
            med ett enstaka prov.
          </note>
          <note n="761d95d7">
            Om vi skall ha hög kvalitet på kunskapsnivåerna i gymnasieskolan,
            med ett mål- och kunskapsrelaterat betygssystem, ställs det stora
            krav på de lärare som skall göra de kvalitativa kunskapsbedömningarna
            av eleverna. Prövningen är inte någon enkel eller mycket begränsad
            uppgift, utan en ganska omfattande uppgift, som ställer stora
            krav på de lärare som skall utföra den. Jag vill säga det, därför
            att jag tror att det är viktigt att komma ihåg det i den här debatten.
          </note>
          <note n="7f7a941b">
            Det är självklart angeläget, som jag säger i mitt svar, att elever
            har möjligheten att pröva för ett högre betyg och också har en
            god chans att få läsa om en kurs som de tidigare har fått ett
            betyg på.
          </note>
          <note n="bf74189a">
            Beatrice Ask säger att man inte är garanterad en plats i den
            kommunala vuxenutbildningen om man har gått ut gymnasieskolan
            och har ett godkänt eller högre betyg på den kursen. Det är riktigt.
            Man får plats i mån av att det finns plats. Men man är inte heller
            garanterad att få gå om en kurs i gymnasieskolan under tiden man
            går gymnasiet om man har fått betyget godkänt eller högre på en
            kurs. I just det avseendet gäller samma sak.
          </note>
          <note n="08fda8e5">
            Situationen är mycket ansträngd på många håll i gymnasieskolan.
            Det beror naturligtvis inte huvudsakligen på att man hittills
            har haft en obegränsad rätt till prövning, utan det beror på att
            vi har ställt mycket stora krav på gymnasieskolan när det gäller
            reformen och de höjda kraven i gymnasieskolan. Men det är också
            så att den hittills obegränsade rätten att pröva för betyg under
            tiden man går i gymnasieskolan på vissa gymnasieskolor -
          </note>
          <note n="020a4f5c">
            långtifrån alla - har ställt till en del problem och att det
            finns tendenser till att det kan skapa problem.
          </note>
          <note n="b1063e72">
            Det här är en fråga som aktualiserades av den parlamentariska
            betygsberedning som lämnade sina förslag till Beatrice Ask. Den
            beredningen aktualiserade just problemet med en obegränsad prövning
            under gymnasietiden. Man föreslog att den möjligheten inte skulle
            finnas. Man resonerade så att det i ett mål- och kunskapsrelaterat
            betygssystem handlar om att tillägna sig nya kunskaper, som man
            ännu inte har, för att kunna få ett högre betyg. Det är ett ganska
            omfattande arbete, som tar tid och kräver stort engagemang, och
            det är därför naturligt att man inte bygger upp ett system där
            det är meningen att man skall göra det parallellt med att man
            kanske läser andra kurser och kanske inte klarar dem.
          </note>
          <note n="e17eed6f">
            Anf. 13 BEATRICE ASK (m)
          </note>
          <note n="0e4b40cd">
            Herr talman! Vi är helt överens om att detta med att pröva för
            betyg ställer väldigt stora krav på både elever och skolan, om
            de skall hålla rätt kvalitet. Det handlar också om olika situationer.
            Det finns exempel på att elever känner sig orättvist behandlade
            och där det kanske inte krävs så stora verksamheter för att en
            omprövning skall kunna ske och ha hög kvalitet. Det finns andra
            situationer, där det handlar om att man kanske måste läsa in en
            längre kurs och behöver mycket tid.
          </note>
          <note n="48a2299e">
            Problemet med den proposition som regeringen nyss har fått riksdagens
            gehör för är att man försvårar för många att få till stånd en
            sådan här prövning och få den möjligheten, och det är jag väldigt
            olycklig över. Det är då jag menar att de här eleverna hamnar
            i den situationen att de måste se till att få underkänt för att
            få chansen. Det är fel signal.
          </note>
          <note n="ab1a446b">
            Vi moderater presenterade i debatten och i den motion som vi
            väckte med anledning av propositionen en rad förslag till vad
            man kunde göra för att underlätta för skolor och kommuner att
            se till att klara av att göra prövningen kvalitativ, utan att
            det skulle stöka till det så mycket för kommunerna. Tyvärr var
            ni socialdemokrater inte beredda att ta till er de förslagen,
            utan ni klubbade bort dem totalt på en gång.
          </note>
          <note n="1a684699">
            Regeringen har icke heller kunnat presentera ett gediget underlag
            för vilka problem det handlar om, med den möjlighet som den borgerliga
            regeringen införde. Det enda underlag som finns, i varje fall
            verifierat, är minnesanteckningar från en hearing, där fyra säger
            fyra gymnasieskolor fanns på plats. Det är inte ett tillräckligt
            underlag för något som har funnits under ganska kort tid. Jag
            tycker därför att det var olyckligt.
          </note>
          <note n="b7c3015d">
            Om vi nu håller oss till de möjligheter som fortfarande existerar,
            trots skolministerns arbete på det här området, vill jag ändå
            fråga: Vad tänker skolministern göra för att försäkra sig om att
            elever som behöver ha ett högre betyg och som är beredda att lägga
            ner det arbete som krävs för att kunna få det inte skall vara
            förhindrade att läsa vidare på exempelvis högskolan? Det är oerhört
            väsentligt, i en tid när kompetensen behöver höjas, att man inte
            stoppar engagerade och målmedvetna ungdomar.
          </note>
          <note n="3e14227a">
            Anf. 14 Statsrådet YLVA JOHANSSON (s)
          </note>
          <note n="7315fd20">
            Herr talman! Låt mig först svara på frågan om underlaget för
            regeringens förslag. En statlig utredning har behandlat den här
            frågan och lagt fram förslag på området. Det är en utredning som
            har varit utsatt för en mycket omfattande remissbehandling. På
            det viset är det inte alls så att regeringens förslag vilar enbart
            på minnesanteckningar från en hearing.
          </note>
          <note n="e76dd032">
            Men det är självklart också så att situationen är den att gymnasieskolan
            just nu genomgår väldigt stora förändringar och där det nya just
            är nytt. Då måste man också vara beredd att vara lyhörd för de
            signaler som kommer, även om man självklart därmed inte kan säga
            att man säkert vet hur hela situationen ser ut.
          </note>
          <note n="af8d3e10">
            Jag vänder mig mot beskrivningen att man skulle löpa någon stor
            risk för att elever medvetet maskar eller försöker bli underkända
            på en kurs. Jag tror inte, till skillnad från Beatrice Ask, att
            den risken är stor.
          </note>
          <note n="914ab8f2">
            Jag tror att den risken är mycket liten, om den ens finns. Men
            om det skulle visa sig, som jag säger i mitt svar, att jag har
            fel på den punkten är jag också beredd att ändra mig i andra avseenden.
          </note>
          <note n="89b0661a">
            När det gäller elevers rätt att skaffa sig ytterligare kunskaper
            och få bevis för dessa i form av ett nytt betyg står det redan
            i dag i gymnasieförordningen att elever utan hänsyn till ålder
            har rätt att i alla kurser som får förekomma på ett nationellt
            program i gymnasieskolan genomgå prövning för ett högre betyg.
            Därmed finns den rätten garanterad.
          </note>
          <note n="d155475a">
            Rätten att få genomgå kommunal vuxenutbildning och ytterligare
            utbildning utöver den man redan har fått och blivit godkänd på
            är en fråga som den parlamentariska utredning om vuxenutbildningen
            regeringen nyligen tillsatt bl.a. har till uppgift att fundera
            över. Jag tycker det är självklart att samhällets resurser inte
            i första hand skall satsas på ytterligare kurser för dem som redan
            har genomgått kurser och fått ett godkänt eller högre resultat.
            Det är viktigare att vi satsar på att höja kunskapsnivån hos dem
            som har en lägre kunskapsnivå, som inte haft tillfälle att gå
            en gymnasieutbildning eller inte nått godkända kunskaper i gymnasieutbildningen.
          </note>
          <note n="e8151399">
            Men även om samhället kanske måste använda resurserna mest på
            dem som hittills har fått minst av utbildningssystemet, är det
            självklart att den som skaffar sig ytterligare kunskaper skall
            ha rätt att pröva för ett högre betyg. Visar det sig då i den
            prövningen att man har skaffat sig större och djupare kunskaper
            än man tidigare kunnat uppvisa skall man självklart också ha ett
            högre betyg.
          </note>
          <note n="c63bad73">
            Jag ger nu också det viktiga meddelandet att regeringen tänker
            göra sådana ändringar i regelverket att detta högre betyg skall
            räknas vid antagning till högre studier.
          </note>
          <note n="c532ed63">
            Anf. 15 BEATRICE ASK (m)
          </note>
          <note n="987daf13">
            Herr talman! Jag tror att det är många som är glada över att
            regeringen tänker genomföra den förändringen. Det är viktigt att
            det högre betyget och de faktiska kunskaperna är det som gäller
            när man skall antas till högskolan.
          </note>
          <note n="43239953">
            Desto viktigare är det naturligtvis att se till att elever också
            har möjlighet att få de verkliga kunskaperna redovisade i betygen.
            Jag konstaterar då att det beslut som Socialdemokraterna och
          </note>
          <note n="85f2d476">
            Vänsterpartiet fattade häromkvällen innebär att det blir väldigt
            besvärligt för många elever att få den möjligheten, och det är
            olyckligt.
          </note>
          <note n="a6b6d25e">
            När det sedan gäller underlaget för diskussionen om betygskomplettering
            är det riktigt att vi hade en parlamentarisk beredning och ett
            omfattande remissmaterial. Det var ju det underlag som den borgerliga
            regeringen använde för att införa än större möjligheter för eleverna
            att pröva sina betyg. Sedan har detta varit i funktion under en
            mycket kort tid, och jag konstaterar att resultaten och de faktiska
            effekterna inte är särskilt redovisade. Jag tycker att om man
            har praktiska erfarenheter av en verksamhet måste man också ta
            dem till sig, i stället för att gå på antaganden som görs i ett
            förberedande beredningsarbete.
          </note>
          <note n="9a2dd97c">
            Sedan säger skolministern att risken för maskning inte är så
            stor. Nej, det kan man ju hoppas och tro, men tyvärr är min erfarenhet
            att eleverna är väldigt fiffiga. Vi har haft stora problem med
            taktikval i gymnasiet och även i högstadiet under vissa perioder.
          </note>
          <note n="96526227">
            Vi vet, och har vid olika tillfällen fått tillgripa åtgärder
            på grund av det, att elever har valt allmän kurs i engelska eller
            matematik för att få ett högre betyg för att komma in på en utbildning.
            En massa sådana här saker har dykt upp genom åren. Jag är rädd
            för att man här har blottlagt ännu en sådan möjlighet, och det
            får fel effekt. Det är fel signal till ungdomar, som alltid skall
            stimuleras att göra sitt yttersta.
          </note>
          <note n="bd020a51">
            Till sist vill jag kommentera skolministerns synpunkt att det
            måste vara viktigare att se till att alla åtminstone får godkänt
            än att underlätta för dem som vill spetsa sina betyg - skolministern
            uttryckte sig inte så, men det var andemeningen. Jag delar uppfattningen
            att det är nödvändigt att skolan försäkrar sig om att alla elever
            når uppnåendemålen i våra kursplaner. Men jag vägrar att ställa
            elever emot varandra. Det får inte vara så att elever med studiesvårigheter
            ställs mot elever som inte har studiesvårigheter. Skolans och
            politikens uppgift måste vara att se till att varje elev får den
            bästa utbildningen och gör sitt allra bästa för att bli så duktig
            som det någonsin går. Då är problemet, och det är ett problem
            för Sverige, att Socialdemokraterna konsekvent försöker hindra
            eller stoppa dem som möjligen skulle kunna göra litet till.
          </note>
          <note n="a63e0d60"/>
          <note n="957c8686">
            Anf. 16 Statsrådet YLVA
          </note>
          <note n="504ce1f2">
            JOHANSSON (s)
          </note>
          <note n="78b8f78b">
            Herr talman! En gymnasieutbildning är ju inte någon enskild verksamhet
            utan en gemensam. Den enskilde eleven i gymnasieskolan är fullt
            aktiv med sitt kunskapsinhämtande och sin kunskapsutveckling men
            ingår samtidigt i en gemensam kunskapsutveckling som sker gemensamt
            i gruppen, i klassen eller på kursen i gymnasieskolan.
          </note>
          <note n="335c78f9">
            Det är just därför man måste göra en avvägning mellan vad den
            enskilde har rätt att kräva för sin egen del och de regler som
            måste gälla för att den gemensamma verksamheten i gymnasieskolan
            skall fungera på bästa sätt. I den avvägningen gjorde den borgerliga
            regeringen en bedömning under sin regeringsperiod. I dag gör Beatrice
            Ask en något annan bedömning, eftersom hon i dag är beredd att
            i vissa avseenden göra begränsningar när det gäller rätten att
            pröva för högre betyg. Den nuvarande socialdemokratiska regeringen
            gör ytterligare en annan bedömning.
          </note>
          <note n="f9b9c25a">
            Jag tänker inte raljera över att man ändrar sin bedömning i det
            här fallet. När vi har ett skolsystem som utsatts för mycket stora
            och omvälvande förändringar på mycket kort tid måste självklart
            också vi politiker vara beredda att revidera våra bedömningar
            när vi ser effekterna av olika förslag, eller när vi tar del av
            den oro som kan finnas på olika håll. I det här fallet har Beatrice
            Ask och jag gjort olika bedömningar, men jag tror att vi kan dela
            uppfattningen att det ändå måste göras en avvägning i de här olika
            fallen.
          </note>
          <note n="95c00083">
            Till sist, herr talman, vill jag säga att det självklart inte
            är så att vi skall ställa elever som saknar vissa grundläggande
            kunskaper mot elever som redan har skaffat sig dessa. Det är en
            konstlad motsättning, och den skall vi inte understödja. Men vi
            har trots allt begränsade resurser att satsa på utbildning. Om
            vi har ett begränsat antal platser till en kurs, vilket vi har
            på många håll, så måste man göra en avvägning. Vem skall då få
            plats på denna kurs? Är det den elev, eller den vuxna person,
            som redan har gått kursen och nått de kunskapsnivåer som ställs
            som uppnåendemål för den kursen, eller är det den person som inte
            har gjort det? I den avvägningen måste det självklart vara så
            att den person som inte har nått de kunskapsnivåer som är uppnåendemål
            på den kursen skall prioriteras före den som redan har nått de
            kunskapsnivåerna.
          </note>
          <note n="32902fa3">
            Men när det sedan gäller vilka möjligheter man skall ha som vuxen
            att få ett bevis på de kunskaper man har i form av att kunna pröva
            för ett högre betyg skall det i det avseendet inte råda någon
            skillnad.
          </note>
          <note n="ea5e9322">
            Överläggningen var härmed avslutad.
          </note>
          <note n="38a79b6e">
            3 § Svar på interpellation 1994/95:150 om situationen i Sri Lanka
          </note>
          <note n="0f8ab8dc">
            Anf. 17 Utrikesminister LENA HJELM-
          </note>
          <note n="5cbb35bf">
            WALLÉN (s)
          </note>
          <note n="ef343d4d">
            Herr talman! Marianne Samuelsson har ställt mig fyra frågor angående
            situationen i Sri Lanka. Innan jag besvarar dessa frågor vill
            jag först teckna en kort bakgrund till läget i landet.
          </note>
          <note n="3d6bc354">
            Under senare år har Sri Lanka varit skådeplats för en grym och
            blodig konflikt mellan regeringen och den tamilska separatistorganisationen
            LTTE, vilket står för Liberation Tigers of Tamil Eelam. Det är
            en svårlöst och komplicerad konflikt, där LTTE:s mål är att få
            en självständig tamilsk stat i norra och östra delarna av Sri
            Lanka. Långt ifrån alla tamiler stöder dock LTTE.
          </note>
          <note n="4eeb6297">
            En vapenvila mellan regeringstrupperna och
          </note>
          <note n="e04b6abe">
            LTTE inleddes i början av januari i år, och försök till förhandlingar
            påbörjades. LTTE bröt vapenvilan den
          </note>
          <note n="12f2856a">
            18 april, och den väpnade konflikten har sedan dess på nytt ökat
            i omfattning.
          </note>
          <note n="f468483a">
            Marianne Samuelssons första fråga är hur Sverige agerar internationellt
            för att motverka ett förnyat inbördeskrig i Sri Lanka.
          </note>
          <note n="9fe0294c">
            Under den tid som vapenvilan rådde, omkring 100
          </note>
          <note n="5d6bb0ab">
            dagar, har Sverige framför allt agerat internationellt genom
            EU:s gemensamma utrikes- och säkerhetspolitik. Vi har bl.a. den
            30 januari i år givit uttryck för vårt stöd för vapenvilan och
            de påbörjade fredsförhandlingarna i ett gemensamt EU-uttalande.
          </note>
          <note n="58779f41">
            Under ett möte med Världsbanken i Paris om Sri
          </note>
          <note n="7f6889f8">
            Lanka (i april 1995) uttryckte Sverige sitt stöd för fredssträvandena
            och uppmanade alla parter i konflikten att söka få till stånd
            konstruktiva diskussioner för att uppnå en varaktig fred.
          </note>
          <note n="9541c9a5">
            När sedan LTTE bröt vapenvilan uppmanade vi tillsammans med övriga
            EU-länder LTTE att gå tillbaka till förhandlingsbordet, och bägge
            parter anmodades att anstränga sig för att landet skulle få fred.
          </note>
          <note n="50bc5785">
            I dagarna har ett ytterligare EU-uttalande gjorts, där LTTE:s
            attack mot civilbefolkningen i en by fördöms och LTTE ombedes
            att omgående inleda politiska förhandlingar med de lankesiska
            myndigheterna.
          </note>
          <note n="8c71798f">
            Marianne Samuelssons andra fråga är hur Sveriges regering genom
            sina bilaterala relationer, bl.a. genom
          </note>
          <note n="68195b6d">
            SIDA, försöker påverka situationen.
          </note>
          <note n="d1161f25">
            Sveriges regering har i sina bilaterala kontakter med Sri Lanka
            vid upprepade tillfällen understrukit sitt stöd för fredssträvandena.
          </note>
          <note n="65eb80f1">
            Via biståndet söker regeringen hjälpa offren för konflikten i
            landet genom humanitära insatser. Vi stöder även insatser för
            att slå vakt om mänskliga rättigheter och demokrati. Det bilaterala
            biståndet är främst riktat till fattiga och eftersatta grupper.
            Vi stödjer även landets ekonomiska utveckling genom näringslivssamarbete.
          </note>
          <note n="852aed20">
            Marianne Samuelssons tredje fråga är vilken beredskap regeringen
            har för ett eventuellt förnyat inbördeskrig på Sri Lanka.
          </note>
          <note n="f35c407b">
            Mitt svar är att vi självfallet vill försöka hjälpa den civilbefolkning
            som kan komma att drabbas vid en upptrappning av konflikten, en
            hjälp som t.ex. kan kanaliseras via FN:s flyktingkommissarie,
          </note>
          <note n="1689d64c">
            Internationella Röda korset, UNICEF eller Läkare
          </note>
          <note n="28f01099">
            Utan Gränser.
          </note>
          <note n="bfecf5f4">
            På det politiska planet bedömer jag det meningsfullt att diskutera
            eventuella insatser först när parterna finner sådana önskvärda.
            Det är viktigt att
          </note>
          <note n="3d8b0d44">
            Sverige noga följer händelseutvecklingen i landet och tydligt
            markerar sitt stöd för en fredlig lösning på konflikten. I ett
            läge då internationella insatser aktualiseras är vi självfallet
            villiga att pröva vad
          </note>
          <note n="5655c473">
            Sverige kan bidraga med.
          </note>
          <note n="d3e3a10f">
            Den fjärde och sista frågan gäller vilka intentioner regeringen
            har att bistå Sri Lanka i återuppbyggnaden efter inbördeskriget.
          </note>
          <note n="2c443aa7">
            Det är viktigt att det internationella samfundet, då konflikten
            når en lösning, satsar på de områden och den befolkning som i
            dag får utstå så mycket av förstörelse och lidanden. Mycket kommer
            att behöva byggas upp från grunden - t.ex. skolor, sjukhus och
            infrastruktur. Sveriges regering är beredd att stödja denna återuppbyggnadsprocess.
          </note>
          <note n="1444454b">
            Jag vill när vi nu diskuterar Sri Lanka passa på att informera
            kammaren om att jag planerar att ha ett samtal med Sri Lankas
            utrikesminister inom de närmaste dagarna. Under detta samtal avser
            jag bl.a.
          </note>
          <note n="4d827c8f">
            informera mig om hur Sri Lankas regering ser på läget i landet
            och på möjligheterna att återuppta förhandlingarna med gerillan.
          </note>
          <note n="1fd52de8">
            Anf. 18 MARIANNE SAMUELSSON (mp)
          </note>
          <note n="c6cbe309">
            Herr talman! Jag vill börja med att tacka utrikesministern för
            svaret, som i stora delar överensstämmer med mina förväntningar
            på regeringens agerande.
          </note>
          <note n="63382614">
            När jag ställde min interpellation för drygt en månad sedan hade
            fredsprocessen just havererat.
          </note>
          <note n="24514c7e">
            Frivilligarbetare nere i området hörde av sig och var mycket
            oroliga över situationen. De tyckte också att omvärlden reagerade
            mycket svagt, vilket också oroade dem. Man påpekade att man är
            känslig för omvärldens reaktioner och att det borde höras mer
            ifrån omvärlden. Det var anledningen till att jag ställde en interpellation.
          </note>
          <note n="ddf1ad15">
            Ibland får man känslan av att vi i Sverige bara orkar med en
            konflikt åt gången. Därför kan det pågå en mängd stora konflikter
            i världen utan att vi över huvud taget reagerar.
          </note>
          <note n="f01c6885">
            Jag tycker att det är viktigt att vi orkar reagera, kanske framför
            allt när det gäller Sri Lanka som har varit ett av våra programländer
            under många år. Nu har vi äntligen fått se att man började förhandla.
            När det havererade är det oerhört viktigt att en reaktion kommer
            snabbt och att man tar till alla de maktmedel man har för att
            kunna påverka.
          </note>
          <note n="c6ac7e2d">
            Jag tycker därför att det känns tillfredsställande att det i
            svaret åtminstone noteras att man har reagerat från regeringens
            sida bl.a. via EU men också bilateralt.
          </note>
          <note n="8b10b3e3">
            Jag vill ytterligare fråga bl.a. hur man tänker utnyttja näringslivssamarbetet
            för att påverka. Det är också en stor påverkansmöjlighet. Hur
            tänker man ytterligare stödja de ideella organisationernas önskemål
            om reaktioner? Bl.a. IOGT-NTO-rörelsen har hört av sig om att
            man skulle vilja se någon form av parlamentariskt nätverk som
            skulle kunna komma till platsen om så skulle behövas för att öka
            trycket på regeringen.
          </note>
          <note n="d8a823bd">
            Vi vet att flyktingsituationen är mycket alarmerande. Det finns
            över 200 000 flyktingar i en stor mängd flyktingläger. För några
            dagar sedan kom också en flyktinggrupp till Sverige. Såvitt jag
            förstår förpassades den omedelbart ut ur landet.
          </note>
          <note n="4a08b640">
            Jag skulle vilja fråga om det inte hade varit lämpligt att i
            den här situationen faktiskt ta emot flyktingarna och säga att
            vi anser att situationen nu är så alarmerande att vi på detta
            sätt vill visa på att vi också tar emot flyktingar från Sri Lanka.
            Det är om något en tydlig signal till landet att man börjar klassa
            det här som flyktingstatus och att omvärlden på så sätt kommer
            att reagera.
          </note>
          <note n="cc7543b0">
            Det kan naturligtvis också få andra effekter som man kanske inte
            vill ha från regeringshåll. Men jag tror att det är viktigt att
            man vågar visa att man reagerar.
          </note>
          <note n="e282caf7">
            Mina frågor gäller således näringslivssamarbete och flyktingsituationen.
            Varför reagerar man inte kraftigare gentemot flyktingar som kommer
            hit?
          </note>
          <note n="11372f18">
            Anf. 19 Utrikesminister LENA HJELM-
          </note>
          <note n="5cbb35bf">
            WALLÉN (s)
          </note>
          <note n="33764eac">
            Herr talman! Jag tror, Marianne Samuelsson, att det är mycket
            bra när konflikter av olika slag tas upp i parlamentet. Det finns
            en tendens till att vissa stora konflikter väcker vårt stora intresse.
            Men det är också väsentligt att man i ett land som Sri Lanka -
            som har haft perioder av både stor våldsamhet och fredlig och
            mycket positiv utveckling - ser till möjligheterna att återgå
            till den här fredliga och positiva utvecklingen.
          </note>
          <note n="8e900712">
            Jag tror att det kan vara en modell att parlamentariker tar ett
            ansvar i kontakt med kolleger i landet i fråga - i detta fall
            Sri Lanka - och försöker tala med båda parter. Det är inte bara
            den sida som nu styr landet som man skall tala med.
          </note>
          <note n="1d5aba4c">
            Det ankommer dock inte på mig att föreskriva hur parlamentariker
            skall agera, men jag har inte alls något emot den modellen. Vi
            skall försöka med alla andra modeller också. Enskilda organisationer
            kan t.ex. på ett annat sätt positivt bidra, inte minst till ett
            allmänt försoningstänkande.
          </note>
          <note n="9318eeea">
            Däremot kan vi inte klampa in och anse oss vara medlare utan
            att båda parter har önskat att något sådant skall ske. Man måste
            ha respekt för båda parter, i annat fall tror jag att man gör
            en otjänst.
          </note>
          <note n="8e1fb749">
            Jag tror att näringslivskontakterna som Marianne
          </note>
          <note n="5044cd49">
            Samuelsson frågar om kan vara väsentliga så till vida att det
            lankesiska folket naturligtvis vill att normal produktion och
            verksamhet skall komma i gång. Då är både stöd och krav utifrån
            väsentliga. Jag tror att det på Sri Lanka inte minst gäller turismområdet.
          </note>
          <note n="ef71623f">
            I en konflikt blir flyktingarna ett problem. Det finns rörelser
            av medborgare från Sri Lanka även av andra skäl. Vi behandlar
            medborgare från Sri Lanka på samma sätt som alla andra. Om det
            finns flyktingskäl, asylskäl, skall de ha rätt ha stanna. Om det
            inte finns sådana skäl skall de inte få stanna här.
          </note>
          <note n="330a1bb6">
            Vi har särskilda myndigheter som hanterar det här.
          </note>
          <note n="8c4c798c">
            Regeringen har nu inte haft anledning att behandla den här frågan.
          </note>
          <note n="37ebe6cd">
            Anf. 20 MARIANNE SAMUELSSON (mp)
          </note>
          <note n="fa1b312c">
            Herr talman! Jag tackar för de ytterligare upplysningar jag fått
            i sakfrågan.
          </note>
          <note n="a4d64eac">
            Jag har full förståelse för att man inte kan klampa in som medlare;
            det har jag heller aldrig föreslagit, däremot att man skall jobba
            utifrån och som påtryckarland vara med och påverka.
          </note>
          <note n="9519c9a4">
            Jag tror att utrikesministern och jag är helt överens om att
            detta är viktigt och att Sri Lankas situation angår oss, och det
            känns bra.
          </note>
          <note n="9391021b">
            Något som utrikesministern inte berörde och som jag är nyfiken
            på, är FN:s agerande och Sveriges roll i
          </note>
          <note n="3b401509">
            FN i det sammanhanget.
          </note>
          <note n="5bd82adf">
            Utrikesministern sade att vi tillsammans med EU
          </note>
          <note n="4ba76750">
            har uttryckt att fredsprocessen bör fortgå. Men vad gör man i
            FN, som ju ändå är det organ som bör agera internationellt och
            kanske också i större utsträckning gå in i en medlarroll?
          </note>
          <note n="8eb12496">
            Jag är ibland - ganska ofta - oroad över att
          </note>
          <note n="09c607e7">
            Sverige inte längre agerar lika kraftfullt i FN som tidigare.
            Vi syns och hörs inte lika mycket utan går mer via EU:s utrikessamarbete.
            Jag vill därför veta litet grand om hur Sverige agerar i FN just
            när det gäller Sri Lanka.
          </note>
          <note n="39663f3f">
            Jag tycker nog att man borde ta till sig frågan om flyktingar
            och asylskäl av humanitära skäl och inte bara hänvisa till att
            man kan skicka tillbaka dem till
          </note>
          <note n="19d7a4c9">
            Baltikum, som man gjorde nu med de flyktingar som kom med båt.
          </note>
          <note n="f68e9340">
            Att regeringen tar tag i ärendet och funderar över situationen
            tror jag skulle ge tydligare signaler till landet i fråga. När
            man bara skickar tillbaka flyktingarna signalerar man: Ni har
            inga egentliga problem.
          </note>
          <note n="e56c76ce">
            Därför är jag just i detta fall besviken över att man inte tog
            upp frågan på regeringens bord och sade att man borde fundera
            över situationen för de flyktingar som kommit, eftersom det nu
            är en ny situation i Sri
          </note>
          <note n="22394d60">
            Lanka.
          </note>
          <note n="c2a82700">
            Anf. 21 Utrikesminister LENA HJELM-
          </note>
          <note n="5cbb35bf">
            WALLÉN (s)
          </note>
          <note n="0077a17c">
            Fru talman! Jag är inte regeringens ansvarige för flyktingfrågorna,
            men jag vill ändå erinra om att riksdagen genom lagstiftning har
            slagit fast hur detta skall hanteras.
          </note>
          <note n="735e1eb8">
            Regeringen har inte ens möjlighet att plötsligt ta upp ett ärende
            och säga: Nu tar vi hand om detta. Det är Invandrarverket, Polisen
            och Utlänningsnämnden som har att fatta besluten enligt de regler
            som riksdagen har slagit fast.
          </note>
          <note n="0bf162af">
            FN arbetar mycket i Sri Lanka genom sin biståndsverksamhet och
            kan på det viset påverka i positiv riktning. Men FN har ju också
            en normativ sida, och frågan är vad man kan göra i FN:s beslutande
            organ. FN:s MR-kommission har tagit upp frågan om Sri Lanka, men
            under senare tid har detta inte varit någon stor och svår fråga.
            Man skall dock komma ihåg att detta skedde i början av året.
          </note>
          <note n="ec796999">
            Jag tror att Marianne Samuelsson har en något fördomsfull inställning
            till vad Sverige kan göra som
          </note>
          <note n="fb93d94d">
            EU-medlem, t.ex. inom FN:s MR-kommisssion. Den sammanträdde i
            början av året, och då fanns det anledning för Sverige att göra
            fem särskilda inlägg, helt vid sidan av EU. Vi lierade oss i stället
            med de nordiska kollegerna.
          </note>
          <note n="fc6bdc13">
            Det är alltså inte särskilt komplicerat att finna former för
            när man skall agera genom EU:s gemensamma utrikes- och säkerhetspolitik
            eller när det passar bättre att göra på annat sätt.
          </note>
          <note n="631c16b5">
            Vi håller på att lära oss detta. Vi finner ganska goda former
            och kan föra en mycket aktiv FN-politik.
          </note>
          <note n="734d05db">
            Det är ingen tvekan om det.
          </note>
          <note n="392f2f8c">
            Anf. 22 MARIANNE SAMUELSSON (mp)
          </note>
          <note n="aef948bc">
            Fru talman! Jag hoppas verkligen att Sverige kan finna formerna
            och föra en aktiv FN-politik, eftersom jag med oro har sett hur
            Sverige blivit tystare internationellt just i FN-sammanhang.
          </note>
          <note n="4d34e586">
            Det vore därför mycket värdefullt om man snabbt fann dessa former,
            började visa att man har en internationell solidaritet och agerade
            kraftfullt i det internationella forum som FN är.
          </note>
          <note n="f42e3b4d">
            FN:s roll är otroligt viktig och behöver stärkas på alla sätt.
            Jag hoppas att regeringen verkligen ställer upp och ser till att
            FN blir starkt. Det är ju det enda internationella forum där alla
            länder kan få vara med på lika villkor, vilket behövs i en värld
            som ser ut som den gör i dag.
          </note>
          <note n="c300283a">
            Jag blir faktiskt litet beklämd när utrikesministern säger att
            regeringen inte har möjlighet att ta upp flyktingsituationen.
            Om krig har utbrutit i ett land, där en fredsprocess har varit
            på gång, och flyktingar kommer hit, måste väl regeringen kunna
            ta upp frågan. Då kan man inte säga att man struntar i ärendet
            och att man lämnat över det till en annan institution som skall
            behandla det utifrån helt andra villkor.
          </note>
          <note n="db667ad1">
            Om världen förändras måste en regering kunna agera. Jag blir
            väldigt orolig när utrikesministern säger att man inte kan ta
            upp ärendet. I detta fall kan man ju faktiskt använda den rådande
            situationen för att utöva påtryckning på ett land.
          </note>
          <note n="5b7cdf23">
            Jag påpekade också att det faktum att det kom flyktingar till
            vårt land skulle kunna initiera ett kraftfullt agerande mot landet.
            De behöver internationella påtryckningar; de är känsliga både
            när det gäller näringsliv och annat. Jag tror därför att påtryckningar
            skulle vara något värdefullt. Det skrämmer mig att detta inte
            skulle kunna lyftas upp på regeringens bord.
          </note>
          <note n="c0eb5f9d">
            Anf. 23 Utrikesminister LENA HJELM-
          </note>
          <note n="5cbb35bf">
            WALLÉN (s)
          </note>
          <note n="1b94d255">
            Fru talman! Jag ville bara klargöra saken för
          </note>
          <note n="07f2891e">
            Marianne Samuelsson. Det är bäst att gå till akterna och se hur
            riksdagsbeslutet om detta, som regeringen har att handla utifrån,
            ser ut.
          </note>
          <note n="ef1671bc">
            Det är precis bestämt vilka myndigheter som skall hantera vissa
            frågor, och frågorna skall hanteras utifrån de generella lagar
            som finns. I dessa tas naturligtvis hänsyn till vad som sker i
            ett land; det är en självklarhet. Men besluten har lagts i dessa
            myndigheters händer, och det är inte möjligt för regeringen att
            gå in i den hanteringen på annat sätt än lagarna tillåter.
          </note>
          <note n="47488dc8">
            Man kan tycka att detta är litet konstigt, men låt oss då se
            över de lagarna. Det kommer att finnas möjlighet att göra detta
            sedan dessa frågor nu har utretts. Men detta är snarare en sak
            för invandrarministern än för mig att tala om, så jag föreslår
            att den debatten fortsätter vid ett annat tillfälle.
          </note>
          <note n="ea5e9322">
            Överläggningen var härmed avslutad.
          </note>
          <note n="f078b856">
            4 § Svar på interpellation 1994/95:147 om utrikes- och säkerhetspolitiken
            inför regeringskonferensen
          </note>
          <note n="6ba749b9">
            Anf. 24 Utrikesminister LENA HJELM
          </note>
          <note n="5cbb35bf">
            WALLÉN (s)
          </note>
          <note n="0c8f1e32">
            Fru talman! Peter Eriksson har frågat mig om regeringen vid EU:s
            kommande regeringskonferens kommer att motsätta sig borttagandet
            av vetorätten inom den gemensamma utrikes- och säkerhetspolitiken.
          </note>
          <note n="cabbe824">
            Svaret på Peter Erikssons fråga är ja. Den svenska regeringen
            kommer att motsätta sig förslag om att ta bort vetorätten i utrikes-
            och säkerhetspolitiken.
          </note>
          <note n="4b3c3b75">
            I frågor som berör vitala nationella utrikes- och säkerhetspolitiska
            intressen kan Sverige inte låta sig röstas ned av en majoritet
            inom EU. Härmed avses självfallet bl.a. frågor som rör vår militära
            alliansfrihet.
          </note>
          <note n="559f9aee">
            Det är regeringens bestämda uppfattning att det utrikes- och
            säkerhetspolitiska samarbetet i EU
          </note>
          <note n="1109eee6">
            fortsatt skall vila på mellanstatlighetens grund.
          </note>
          <note n="bb96f6c1">
            Den gemensamma utrikes- och säkerhetspolitiken innehåller emellertid
            frågor av annan karaktär, där medlemsländernas nationella intressen
            inte är lika direkt berörda. I ett perspektiv av ett utvidgat
            EU med
          </note>
          <note n="b93d0b08">
            25-30 medlemmar kan det bli nödvändigt att överväga beslutsreglerna
            vad avser utrikespolitiska frågor av begränsad räckvidd. Enhällighetsprincipen
            skulle t.ex.
          </note>
          <note n="41a1c120">
            kunna modifieras vid beslut om insatser för mänskliga rättigheter
            i tredje land.
          </note>
          <note n="e333930a">
            Låt mig emellertid återigen slå fast att regeringen anser att
            enhällighet alltid måste krävas i frågor, i vilka vitala nationella
            utrikes- och säkerhetspolitiska intressen berörs.
          </note>
          <note n="6dff69b9">
            Anf. 25 PETER ERIKSSON (mp)
          </note>
          <note n="2be7581d">
            Fru talman! Utrikesministern! Den här interpellationen skrev
            jag en god tid innan utrikesministern gjorde sitt berömda utspel
            i Bryssel häromveckan. Det var med anledning av att det pågår
            en omfattande debatt och ett ganska hårt tryck mot de mindre staterna
            i EU att lämna ifrån sig just vetorätten inom flera viktiga områden,
            bl.a. inom utrikes- och säkerhetspolitiken.
          </note>
          <note n="df9535b2">
            De stora länderna trycker på för att få en ökad andel av rösträtten
            och få bort vetorätten så att majoritetsbeslut i större utsträckning
            skall ta över beslutsordningen. Framför allt är det naturligtvis
            de intressen som i många år har drivits att få en mer federalistisk
            utveckling inom EU som trycker på för att vetorätten skall försvinna.
          </note>
          <note n="3484bc25">
            Utrikesministern svarar nu att regeringen anser att vi skall
            ha kvar vetot när det gäller vitala säkerhetspolitiska intressen,
            men att vi kan tänka oss att ta bort den i övrigt. Det enda exempel
            som utrikesministern ger om vitala säkerhetspolitiska intressen
            är den militära alliansfriheten. Skall jag tolka det som att det
            handlar om medlemskapet i
          </note>
          <note n="3990c150">
            VEU, dvs. om vi skall vara medlemmar i den västeuropeiska unionen,
            eller finns det andra områden där utrikesministern och regeringen
            anser att vi måste ha kvar vetorätten?
          </note>
          <note n="becd6b93">
            Är regeringen beredd att offra den svenska vetorätten på praktiskt
            taget alla andra områden? Om det är regeringens linje innebär
            det i så fall att de värsta farhågorna är besannade. Det innebär
            i praktiken att Sverige över huvud taget inte har kvar en självständig
            utrikespolitik i framtiden om vi går på den linjen.
          </note>
          <note n="6008804c">
            Sedan kan man fråga sig om det är rimligt och bra att EU skall
            skicka trupper till andra länder, som utrikesministern här talar
            om. Insatser för mänskliga rättigheter i tredje land kan mycket
            väl tolkas så, dvs.
          </note>
          <note n="6925aa74">
            trupper eller andra insatser för att hävda demokrati och mänskliga
            rättigheter, vilket t.ex. USA har gjort tidigare. Är det vi vill
            se? Är det en klok strävan att
          </note>
          <note n="1a4ad29a">
            EU skall kunna gå in i Afrika, Jugoslavien eller i
          </note>
          <note n="dc2a3127">
            Tjejenien med truppinsatser för att där upprätthålla ordning,
            demokrati och mänskliga rättigheter i framtiden? Vad är det utrikesministern
            syftar på i dessa sammanhang?
          </note>
          <note n="c7287bb6">
            Den enda argument som utrikesministern anför för att vi skall
            lämna ifrån oss vetorätten är utvidgningen.
          </note>
          <note n="f47c55aa">
            Det har alltmer kommit att bli det övergripande argumentet för
            alla typer av ny överstatlighet inom
          </note>
          <note n="e083ede7">
            EU, dvs. att EU planerar eller hoppas att utvidgas till kanske
            25-30 länder i framtiden. Jag förstår att det i dag också är regeringens
            argument för att överge vetorätten i utrikes- och säkerhetspolitiken.
          </note>
          <note n="21c335c3">
            Jag tycker att det är ett dåligt argument.
          </note>
          <note n="fa0245c8">
            Regeringskonferensen 1996 kommer över huvud taget inte, såvitt
            jag förstår, att ta upp frågan om utvidgning i praktiken. Det
            första ordentliga steg vi ser, om utvidgningen på allvar är en
            viktig fråga, kommer att tas 1998 när man tar upp frågan om förändringen
            av budgeten. Om t.ex. EU-länderna är beredda att reformera jordbruks-
            och regionalpolitiken ser man om de är beredda att ta in nya östländer.
          </note>
          <note n="83153e2f">
            Därefter skall eventuellt förhandlingar pågå en ganska lång period,
            såvitt jag förstår, eftersom det finns många svåra frågor. Ett
            eventuellt betydligt utvidgat EU kan inte på allvar bli en stor
            fråga förrän en bra bit in på 2000-talet. Därför kan man inte
            ta regeringskonferensen 1996 som en utgångspunkt för att förändra
            eller ta bort vetorätten i viktiga frågor, införa mer av överstatlighet
            och göra de starka länderna ännu mer starka.
          </note>
          <note n="564582d4">
            Den grundläggande frågan handlar givetvis om vad man egentligen
            vill med EU-samarbetet i framtiden. De som vill ha ett federalt
            EU, att EU skall bli en stormakt och få en ledande plats i världen,
            vill naturligtvis att vetorätten skall tas bort.
          </note>
          <note n="f3fdc4e7">
            Vi vill värna om de mindre ländernas rätt har också sett hur
            viktigt det har varit för EU att det funnits vetorätt i dessa
            viktiga frågor. Det har haft en bromsande och återhållande verkan
            på EU så att man inte gett sig ut på riskfyllda äventyr i världen.
            Vi måste tillsammans försöka kämpa för att värna de små ländernas
            rätt och att EU skall fortsätta att vara ett mellanstatligt samarbete
            på dessa områden.
          </note>
          <note n="25e64d59">
            Anf. 26 Utrikesminister LENA HJELM-
          </note>
          <note n="5cbb35bf">
            WALLÉN (s)
          </note>
          <note n="b827d362">
            Fru talman! Jag är Peter Eriksson tacksam att han tar upp frågan
            också här i talarstolen, så att jag får reda ut en mängd grundläggande
            missförstånd.
          </note>
          <note n="b9194c9e">
            Först och främst: Det jag gjorde såväl när jag höll tal vid ett
            utrikespolitiskt institut i Bryssel som när jag talade allmänt
            om svensk utrikespolitik var att slå fast, att vad gäller den
            gemensamma utrikes- och säkerhetspolitiken inom EU tänker vi aldrig
            acceptera en situation där vetot försvinner från sådana områden
            som handlar om vitala nationella säkerhetsintressen.
          </note>
          <note n="89b52417">
            Jag är övertygad om att vi delar den uppfattningen med flertalet
            andra länder. Det hör till den nationella suveräniteten. Vi är
            inte beredda att uppge det. Det är otvetydigt på det sättet. Sprid
            ingen annan information, för den är falsk, Peter Eriksson! Om
            vi är eniga om detta, och jag utgår från att vi är det, låt oss
            då i stället säga: Det är bra att vi är eniga. Vi skall då föra
            ut att det är en tydlig svensk åsikt sedan tidigare, sedan förhandlingar,
            att det är nu och att det kommer att vara det.
          </note>
          <note n="e9f60131">
            Till detta hör självfallet frågor om alliansfrihet och alliansanslutning.
            Det som exempelvis nämndes här, Västeuropeiska unionen, är en
            militärallians. Det är alltså fråga om medlemskap i en militärallians
            av det slaget eller annat slag, t.ex. NATO, som här diskuteras
            av vissa partier. Det är just den inre kärnan av säkerhetspolitiken,
            som man självfallet inte skall lämna ifrån sig. Det finns inte
            vare sig i regeringens ord eller tankar något sådant.
          </note>
          <note n="9c8e0845">
            Sedan har jag försökt nyansera diskussionen om utrikespolitikens
            frågor, som är av mångahanda slag.
          </note>
          <note n="2b2a8215">
            Det finns där en del frågor som är av för Sverige begränsad räckvidd
            som man fattar beslut om i EU. I
          </note>
          <note n="bd3fb5e2">
            ett perspektiv av att det är 25-30 nationer - notera vad jag
            sade i Bryssel, och vad jag säger här - menar jag att vi måste
            vara öppna för att överväga modifieringar i enhällighetsprincipen
            vid beslutsfattandet.
          </note>
          <note n="5f6ecaa1">
            Jag har aldrig talat om att överge vetorätten, att offra vetorätten,
            att lämna ifrån oss eller ta bort den.
          </note>
          <note n="d2050bdc">
            Det var de ord som Peter Eriksson nämnde. Jag har talat om att
            få överväga modifieringar vad gäller enhällighetsprincipen i frågor
            av begränsad räckvidd inom utrikespolitiken. Litet nyansering
            måste vi väl ha i debatten om vi skall kunna ha en debatt.
          </note>
          <note n="6429db2c">
            Överväganden inför EU och EU:s framtid är vad vi vill med detta.
          </note>
          <note n="8fafd611">
            Jag tycker att man måste kunna kräva av en riksdagsledamot att
            han eller hon håller sig till vad den andra talaren faktiskt för
            fram.
          </note>
          <note n="b7b60e8a">
            När jag exemplifierar med EU:s aktiva politik för att värna mänskliga
            rättigheter i länder runt om i världen översätter Peter Eriksson
            det genast. Man är tydligen förblindad av att allting skall vara
            militärt.
          </note>
          <note n="6d5fd95c">
            Vad jag talar om är observatörer - svenska och andra
          </note>
          <note n="404534c1">
            - som åker ner till Rwanda och försöker finnas med i byarna så
            att de mänskliga rättigheterna inte kränks.
          </note>
          <note n="12f96582">
            Jag har aldrig talat om någon militärinsats i detta sammanhang.
            Sverige kommer inte att delta i militärinsatser i andra länder
            på annat sätt än som fredsbevarande verksamhet då FN eller OSSE
            ger oss mandatet. Inga EU-beslut kommer att kunna tvinga in oss
            i något sådant. Det är självklarheter.
          </note>
          <note n="7c70dbd1">
            Låt oss alltså föra en nyanserad diskussion om vad
          </note>
          <note n="f4cc0663">
            EU-medlemskapet kommer att innebära om vi menar allvar med att
            faktiskt vidga EU, framför allt österut men också söderut, med
            nya medlemmar. Vi kan inte bara säga nej till allting. Vi måste
            kunna överväga, reflektera, tänka och debattera och lyssna på
            varandras åsikter i stället för att bara slå varandra i skallen
            med argument som faktiskt inte finns i den andra debattörens tankar
            eller ord.
          </note>
          <note n="a4932ce1">
            Anf. 27 PETER ERIKSSON (mp)
          </note>
          <note n="09d93a37">
            Fru talman! Jag måste säga att utrikesministern definitivt inte
            gör sitt bästa om hon vill försöka reda ut missförstånd.
          </note>
          <note n="bdbeddd4">
            Hon försöker framhålla att det är samma linje som vi hade när
            vi drev förhandlingar inför medlemskap i den europeiska unionen.
            Men detta är definitivt en helt annat linje än vad vi har talat
            om tidigare.
          </note>
          <note n="9e827f50">
            Socialdemokraternas utrikespolitiske talesman Pierre
          </note>
          <note n="155c652c">
            Schori talade t.ex. om att vi har dubbla veton i utrikes- och
            säkerhetspolitiken.
          </note>
          <note n="b03b5276">
            Nu talar man om att vi skall ha kvar vetot i delar av utrikes-
            och säkerhetspolitiken. Det enda exempel på frågor där vi skall
            ha kvar vetot som Lena Hjelm-
          </note>
          <note n="af99ee12">
            Wallén har angett vad gäller vitala nationella utrikesoch säkerhetspolitiska
            intressen är den militära alliansfriheten. Det är det enda exempel
            på område där vi skall behålla vetorätten och där den svenska
            regeringen står fast och stadigt på samma grund som man gjorde
            för några månader sedan.
          </note>
          <note n="907cb762">
            Hon säger å andra sidan att exempel på områden där vi kan överge
            vetorätten är observatörerna inom
          </note>
          <note n="58c3e9d0">
            EU. Att skicka observatörer har väl över huvud taget inte varit
            något problem i EU-samarbetet? Har någon någon gång motsatt sig
            att EU skulle skicka observatörer till Afrika eller andra delar
            av världen?
          </note>
          <note n="f1028380">
            Ni kan väl inte påstå att det är en avgörande fråga och att vi
            måste ändra traktaten inom EU för att kunna skicka i väg observatörer?
            Det måste vara helt andra, allvarliga saker man tänker på när
            man säger att man vill ändra traktaten för att öka effektiviteten
            och minska de enskilda ländernas intressen i sammanhanget.
          </note>
          <note n="95a4dad2">
            Mellan frågan om den militära alliansfriheten och frågan om observatörer
            finns en enorm räckvidd i utrikespolitiken. Var menar Lena Hjelm-Wallén
            egentligen att vi skall lägga oss? Är det enda exemplet fortfarande
            att vi skall behålla den militära alliansfriheten? Det innebär
            i praktiken att vi överger vetorätten när det gäller utrikes-
            och säkerhetspolitiken utom vad beträffar den militära kärnan.
          </note>
          <note n="debc4a20">
            Handlar det om att ta bort vetorätten i frågor om att skicka
            observatörer någonstans är det i praktiken ingen förändring, för
            det har aldrig varit något problem. Inget land motsätter sig att
            man skickar observatörer.
          </note>
          <note n="2f109e4c">
            Utrikesministern gör ingenting för att förhindra missförstånd.
            Problemen med att tolka var regeringen egentligen står är totala.
          </note>
          <note n="0d9fb539">
            Anf. 28 Utrikesminister LENA HJELM-
          </note>
          <note n="5cbb35bf">
            WALLÉN (s)
          </note>
          <note n="725c52ea">
            Fru talman! Det är ni från Miljöpartiet och
          </note>
          <note n="901f72f2">
            Vänsterpartiet som har kastat er upp på debattens höga höjder
            och talat om traktatsförändringar. Jag har aldrig gjort det. Vad
            jag har talat om är att vi i frågor av mindre räckvidd skall ha
            rätt att överväga modifieringar. Jag avser självfallet när jag
            säger det inte de frågor som Peter Eriksson talar om som har med
            säkerhetspolitiken och de vitala nationella intressena att göra.
            Låt oss ta bort dem över huvud taget. De hör inte hemma i denna
            debatt.
          </note>
          <note n="2906da08">
            Låt oss i stället vara litet praktiska och börja just med det
            exempel jag har nämnt om olika MR-insatser där vi vill främja
            mänskliga rättigheter i tredje land.
          </note>
          <note n="4ec06954">
            Peter Eriksson säger att det då inte är något problem.
          </note>
          <note n="b392780a">
            Alltså är vi överens.
          </note>
          <note n="a83f4dfe">
            Om vi är överens om att vi inte skall röra vetorätten vad gäler
            alla de stora viktiga säkerhetspolitiska frågorna, låt oss då
            börja i andra ändan och se vilka frågor som är av det slaget att
            det kanske inte är alldeles nödvändigt med veto och enhällighet.
            De är ganska små och obetydliga för oss i ett större sammanhang,
            men det är bra om EU har handlingskraft.
          </note>
          <note n="72179e70">
            Jag säger inte detta för att vi måste göra saker och ting nu.
            Vad jag talar om är att vi skall överväga detta i ett utvidgningsperspektiv.
          </note>
          <note n="fe897ed6">
            Jag känner inte heller att enhällighetsbesluten utgör något väldigt
            stort problem i dag. Det är inte min erfarenhet av EU-samarbetet.
            Jag tycker att det mellanstatliga samarbetet på utrikespolitikens
            område fungerar, men det kan naturligtvis göras bättre.
          </note>
          <note n="71ff75ae">
            Problemet i ett utvidgningsperspektiv är att det kan bli handlingsförlamning
            i vissa av de frågor som är mindre betydelsefulla för varje nation,
            men som för
          </note>
          <note n="50c3fae8">
            EU som sådant kan vara väldigt väsentliga. Då kan det vara mindre
            bra att ett land kan sätta käppar i hjulet för sådana beslut.
            Det vill jag att vi skall överväga. Vi skall debattera och analysera
            detta.
          </note>
          <note n="7d02b934">
            Peter Eriksson säger att vi inte skall ha rätt att överväga någonting
            över huvud taget, oavsett hur situationen ser ut vad beträffar
            antal medlemmar i EU
          </note>
          <note n="bf03c891">
            och möjligheter att komma fram till vettiga beslut i just dessa
            frågor.
          </note>
          <note n="c1428008">
            Om man tänker efter vad denna fråga faktiskt handlar om och försöker
            lyssna på vad jag säger förstår man att det handlar om att vi
            entydigt står fast vid att vetorätten och enhällighetsbesluten
            skall vara kvar i alla de stora frågorna, dvs. allt som har med
            det miltära att göra och allt som har med andra säkerhetsintressen
            som har betydelse för vårt land att göra.
          </note>
          <note n="810f1fd2">
            Låt oss sedan föra en litet mer nyanserad debatt,
          </note>
          <note n="421f9bec">
            Peter Eriksson.
          </note>
          <note n="17230267">
            Anf. 29 PETER ERIKSSON (mp)
          </note>
          <note n="386fd13a">
            Fru talman! Det är litet krångligt, det här. Nu tycker jag verkligen
            att utrikesministern rör ihop saker och ting alldeles förfärligt.
          </note>
          <note n="be302597">
            Hon sade att det inte handlar om traktatsförändringar. Men jag
            frågade var regeringen står inför regeringskonferensen 1996, som
            uttryckligen är till för att genomföra traktatsförändringar.
          </note>
          <note n="15ddf30a">
            Utrikesministern svarar att man kan tänka sig att förändra vetorätten
            inom vissa områden när det gäller utrikespolitiken - oklart hur
            stora dessa områden är.
          </note>
          <note n="7ab73e5f">
            Hon säger nu att det inte skall ske några förändringar i de stora
            viktiga frågorna. Och är vi eniga om att Sverige skall ha en vetorätt
            i alla de stora och viktiga frågorna för EU-samarbetet tror jag
            att vi kan bli överens. I nästa andetag säger utrikesministern
            att det i och för sig inte har varit några problem hittills, men
            att det kan bli en handlingsförlamning i framtiden i frågor som
            berör ett land så starkt att man inte kan gå ifrån sin egen linje.
            Då bör alltså EU
          </note>
          <note n="9b66bf68">
            kunna fatta beslut mot det landets intressen. Då är vi tillbaka
            på noll igen.
          </note>
          <note n="8d3ef88b">
            Utrikesministern menar trots allt att EU skall kunna köra över
            ett land som Sverige, Finland,
          </note>
          <note n="0fa2b1be">
            Danmark, Holland eller Tyskland. Inför man majoritetsbeslut så
            klarar inte ens de tre nordiska länderna tillsammans med t.ex.
            Holland eller Belgien att bromsa ett majoritetsbeslut. Det skall
            man vara mycket medveten om. De små länderna har en liten möjlighet
            att hävda sina intressen om man tar bort vetorätten. Man måste
            liera sig med stora länder för att klara av detta. För Sverige
            är vetorätten en livlina i det europeiska samarbetet.
          </note>
          <note n="1d8b5c4b">
            Tar vi steget från att vi i centrala frågor faktiskt har kvar
            en vetorätt till att lämna den ifrån oss, har vi också tagit steget
            över till ett federalt system, som jag ser det. Då finns vi faktiskt
            inte längre kvar som en självständig stat i de utrikespolitiska
            frågorna.
          </note>
          <note n="74afd564">
            Jag tycker tyvärr inte att utrikesministern har underlättat för
            den som vill veta var regeringen egentligen står.
          </note>
          <note n="f1df9497">
            Anf. 30 Utrikesminister LENA HJELM-
          </note>
          <note n="5cbb35bf">
            WALLÉN (s)
          </note>
          <note n="f98eba65">
            Fru talman! Det vi talar om nu är en diskussion som skall pågå
            både inför regeringskonferensen och inför den mycket viktiga utvidgningen
            av EU. Det borde vara självklart att man inför en sådan diskussion
            har rätt att överväga frågor. Det vill jag också rekommendera
            Peter Eriksson att göra.
          </note>
          <note n="cbc092d8">
            Sedan kan man sätta upp stoppklossar där överväganden icke bör
            ske. För oss gäller det nationellt vitala säkerhetspolitiska intressen.
            Där är det över huvud taget ingen idé att överväga detta. Där
            står vi så starkt ända sedan förhandlingarna. Sådan är situationen
            i dag, och vi vet hur vi vill ha den i framtiden.
          </note>
          <note n="9707fbdf">
            Jag tyckte att det fanns en liten öppning att även
          </note>
          <note n="867b597d">
            Peter Eriksson kan inse att det kan vara bra om man i vissa frågor
            av utrikespolitisk art i förhållande till tredje land kan få vara
            litet mer praktisk, dvs. i frågor som för oss som nation har en
            begränsad räckvidd.
          </note>
          <note n="24c74077">
            Låt oss göra som jag har sagt i svaret. Låt oss överväga det.
            Det handlar inte om traktatsförändringar i nuet, men om ett övervägande
            i en diskussion som vi skall ha. Sedan får vi se var vi landar
            så småningom.
          </note>
          <note n="ea5e9322">
            Överläggningen var härmed avslutad.
          </note>
          <note n="10552f89">
            5 § Svar på interpellationerna 1994/95:152, 153
          </note>
          <note n="830a8d63">
            och 154 om de svenska positionerna inför EU:s regeringskonferens
            1996 m.m.
          </note>
          <note n="fb5ba138">
            Anf. 31 Statsrådet MATS
          </note>
          <note n="714a56ba">
            HELLSTRÖM (s)
          </note>
          <note n="d81b281a">
            Fru talman! Birger Schlaug och Peter Eriksson har ställt tre
            interpellationer till statsministern med anknytning till EU:s
            regeringskonferens 1996. Arbetet inom regeringen är så fördelat
            att det är jag som skall svara på interpellationerna.
          </note>
          <note n="027cd34d">
            Peter Eriksson har i sin interpellation ställt följande frågor:
          </note>
          <note n="29cf0224">
            Hur avser regeringen att skapa en ur parlamentarisk synpunkt
            bättre relation mellan riksdag och regering inför regeringskonferensen
          </note>
          <note n="154d73e2">
            1996?
          </note>
          <note n="0e3c9786">
            Avser regeringen att vidta några åtgärder för att viktiga svenska
            positioner inför regeringskonferensen har en parlamentarisk majoritet
            bakom sig i god tid innan konferensen startar?
          </note>
          <note n="a5daee7b">
            Birger Schlaug har i sina interpellationer ställt följande frågor:
          </note>
          <note n="f06cb435">
            Avser regeringen att som ett omistligt krav under regeringskonferensen
            driva frågan om nödvändigheten av en utträdesparagraf?
          </note>
          <note n="d3305421">
            Avser regeringen att använda vetorätten för att förhindra att
            de små ländernas inflytande minskas genom att de stora länderna
            får ökat rösttal?
          </note>
          <note n="eaa7b61f">
            Jag väljer att besvara frågorna i ett sammanhang.
          </note>
          <note n="3ba9cfa2">
            Regeringskonferensen kommer att inledas i början av 1996. Det
            återstår således drygt sex månader, och ett intensivt förberedelseskede
            har påbörjats. De politiska partierna och regeringen har tid att
            grundligt analysera de olika frågor som konferensen kan komma
            att behandla, att överväga och debattera dessa och utarbeta svenska
            ståndpunkter.
          </note>
          <note n="ad5ef50d">
            Det är regeringens bestämda ambition att de frågor som kommer
            upp under konferensen görs till föremål för en bred debatt i det
            svenska samhället.
          </note>
          <note n="ff5a61a8">
            Det är bl.a. i det syftet som regeringen har tillsatt en parlamentarisk
            kommitté inför regeringskonferensen som uttryckligen fått i uppgift
            att stimulera en sådan debatt. Initiativ från organisationer och
            allmänheten är också välkomna för att stimulera och bidra till
            en allsidig debatt.
          </note>
          <note n="a6dea8a5">
            Jag underströk här i kammaren vid informationen den 1 juni den
            vikt som regeringen fäster vid samrådet med riksdagen före, under
            och efter regeringskonferensen. EU-nämnden, Utrikesnämnden, vissa
            fackutskott och den parlamentariska kommittén har alla viktiga
            funktioner i det avseendet.
          </note>
          <note n="e593ee4e">
            Arbetet med regeringskonferensen kan delas in i två faser.
          </note>
          <note n="b6000b24">
            I en första fas skall konferensen förberedas. Detta inleddes
            med att EU-institutionerna framlade utvärderingsrapporter om unionsfördragets
            tillämpning. Det fortsätter nu med arbetet i
          </note>
          <note n="ad615e28">
            Reflexionsgruppen som beräknas pågå fram till december månad.
          </note>
          <note n="2e4e5567">
            Jag förutser ett behov av regelbundet samråd med riksdagen under
            Reflexionsgruppens arbete.
          </note>
          <note n="c43994dc">
            Statssekreteraren Gunnar Lund, som är svensk representant i gruppen,
            kommer fortlöpande att informera EU-nämnden om arbetet.
          </note>
          <note n="893ad71d">
            Den andra fasen avser själva förhandlingarna som kommer att pågå
            åtminstone till slutet av 1996, kanske längre. Under förhandlingarna
            kommer
          </note>
          <note n="f20db5f2">
            Sverige att kontinuerligt att ta ställning i olika frågor.
          </note>
          <note n="97d34709">
            Det är regeringens avsikt att inför svenska ställningstaganden
            i regeringskonferensen samråda med EU-nämnden. Regeringen kommer
            att lägga särskild vikt vid att i riksdagen förankra svenska positioner
            i de frågor som kommer att förhandlas inom ramen för regeringskonferensen.
          </note>
          <note n="c864b3ab">
            Dessa frågor kommer också att bli föremål för debatt här i kammaren.
            Regeringen har för avsikt att under hösten i samband med en sådan
            debatt kommunicera till riksdagen vilka grundläggande synpunkter
            den vill lägga på konferensens huvudfrågor samt redogöra för de
            prioriteringar den avser att göra i förhandlingsarbetet.
          </note>
          <note n="76da145b">
            Så till Birger Schlaugs fråga om en utträdesparagraf.
          </note>
          <note n="72e32d83">
            Möjligheten till utträde ur unionen har debatterats både i Sverige
            och i andra länder. Vi vet inte i dag om något medlemsland kommer
            att föreslå att den frågan behandlas i regeringskonferensen, men
            inget tyder på detta just nu.
          </note>
          <note n="e362ee31">
            Om ett land önskar utträda ur unionen finns den möjligheten redan
            inom ramen för det nuvarande samarbetet på samma sätt som det
            är möjligt att utträda ur samarbetet inom andra internationella
            organisationer. Detta är emellertid inte reglerat i fördraget.
            Jag ser heller inget behov av en sådan reglering. Ett utträde
            skulle i förekommande fall bero på ett politiskt beslut i det
            enskilda medlemslandet, och i ett samarbete mellan suveräna stater
            respekteras de beslut som i demokratisk ordning fattas i de enskilda
            länderna. De praktiska konsekvenserna får sedan behandlas i vanlig
            ordning i förhandlingar mellan det land som önskar utträda och
            de övriga medlemsländerna i unionen. Grönland, som gick in i samarbetet
            när Danmark blev medlem, har senare dragit sig ur. Detta löstes
            i förhandlingar inom EG.
          </note>
          <note n="ec3083cc">
            Ett utträde är följaktligen ingen ny erfarenhet för gemenskapen.
          </note>
          <note n="2a376d75">
            Unionens arbete behöver effektiviseras och förenklas av många
            skäl. Ett av de viktigaste skälen är den kommande utvidgningen
            med flera central- och östeuropeiska länder. En union med många
            nya medlemsländer behöver anpassa sina arbetsmetoder för att samarbetet
            skall fungera. Om det råder inget tvivel.
          </note>
          <note n="2df6b7b9">
            Men från debattörer i flera av de stora länderna beskrivs nu
            EU:s dagordning så här: Först måste förändringen ske, och den
            skall innebära att de stora länderna får större makt och inflytande,
            och sedan kan östutvidgningen komma i gång. Ökad makt för de stora
            framställs som ett villkor för östutvidgningen.
          </note>
          <note n="0fb1d2c7">
            Vi avvisar bestämt detta synsätt. Lösningen är inte att ge de
            större länderna en särställning. För Centraloch Östeuropas länder
            ger detta en felaktig signal: Ni får komma med i unionen, men
            endast om stora länder i Västeuropa får ett ökat inflytande över
            vad som skall ske i unionen.
          </note>
          <note n="ebe880a6">
            EU är ett samarbete mellan likvärdiga och suveräna stater, och
            dessa deltar som sådana i det gemensamma beslutsfattandet. De
            stora staterna får inte tro att de kan tränga ut de mindre med
            argument som "ökad effektivitet" och "nödvändig anpassning".
          </note>
          <note n="98821491">
            Som en allmän hållning vill jag särskilt förorda att vi tillsammans
            med andra likasinnade medlemsländer verkar för att tillvarata
            de mindre ländernas intressen under regeringskonferensen.
          </note>
          <note n="c844204f">
            Samtidigt ligger det i de små ländernas intresse att unionen
            bibehåller sin beslutsförmåga. Vi gick med i
          </note>
          <note n="8b54601c">
            EU för att få ett ökat inflytande över vår framtid. Vi vill inte
            att besluten om Europas framtid skall flyttas ur det gemensamma
            arbetet och in i konsultationen mellan de stora staterna. Och
            en union med bevarad beslutsförmåga kan säkerställas utan att
            det går de mindre medlemsländernas intressen för när.
          </note>
          <note n="7f61cfc1">
            Anf. 32 PETER ERIKSSON (mp)
          </note>
          <note n="fdc58ac1">
            Fru talman! Jag får tacka för svaret. Det blev tidsmässigt litet
            besvärligt för Birger Schlaug att svara för sin interpellation.
            Han sitter just nu i EU-
          </note>
          <note n="75da3d2d">
            nämnden. Såvitt jag förstår är också Ingvar Carlsson där nu.
            Jag får därför försöka åstadkomma ett inlägg som omfattar fler
            än de frågor som jag ursprungligen hade tänkt att ta upp.
          </note>
          <note n="d9f5bfb8">
            Jag tänkte börja med den sista frågan som är väldigt nära kopplad
            till den fråga som utrikesministern och jag nyss diskuterat. Det
            hela blir väldigt intressant. Statsrådet Hellström resonerar ju
            på precis samma sätt som jag för en stund sedan gjorde.
          </note>
          <note n="ae618463">
            Utvidgningen får alltså inte tas som intäkt för att de stora
            länderna skall få mer att säga till om.
          </note>
          <note n="d6063b7e">
            Argumenten om effektivisering och förenkling från det här perspektivet
            får inte användas som ett sätt att göra de små länderna ännu mindre,
            som ett sätt för de stora länderna att få ännu mer att säga till
            om och att få mer inflytande.
          </note>
          <note n="4a29ff45">
            Jag håller verkligen med Mats Hellström där.
          </note>
          <note n="11cc9bdc">
            Detta är ingen bra väg att gå för den europeiska unionen. Jag
            tror att effekterna av en sådan utveckling egentligen är väldigt
            farliga.
          </note>
          <note n="52fb498c">
            Däremot har jag svårt att få ihop det hela när man ena stunden
            har den argumentation här som jag uppfattar att Mats Hellström
            har när det gäller själva rösträtten och hur många röster ett
            enskilt land skall ha i ministerrådet. Men i nästa fråga, som
            i själva verket är nära kopplad till detta, kan man använda just
            argumentet att nu skall unionen utvidgas österut - vi skall ju
            få in en mängd nya stater, och då är det viktigt att vi anpassar
            oss och ser litet mera realistiskt på frågan. Det är viktigt att
            vi är praktiska, sade utrikesministern. Vi skall således vara
            beredda att i betydande utsträckning avskaffa de små ländernas
            ställning. Det handlar alltså om att lämna ifrån sig vetorätten
            i utrikespolitiken.
          </note>
          <note n="765ffe12">
            Det är kanske litet övermaga, men jag skulle vilja ge utrikeshandelsministern
            och tillika
          </note>
          <note n="a94e7a64">
            Europaministern ett litet råd, nämligen att försöka samordna
            argumentationen i de olika departementen inför regeringskonferensen
            1996 så att vi får se någon form av gemensam sammanhållen linje
            i stället för att i olika frågor gå ut med direkt motstridiga
            argument och åsikter i de avgörande frågor som skall tas upp på
            regeringskonferensen 1996.
          </note>
          <note n="d7b0a3a2">
            Anf. 33 BO KÖNBERG (fp)
          </note>
          <note n="f54cf2af">
            Fru talman! De frågor som har ställts i de tre interpellationerna
            är mycket intressanta. Några av dem har vi snuddat vid bl.a. i
            gårdagens EU-debatt.
          </note>
          <note n="f55e68df">
            Men alla frågorna är tunga och förtjänar väl en diskussion även
            här i kammaren.
          </note>
          <note n="112090a6">
            Jag välkomnar det som sägs från Europaministerns sida om det
            fortsatta samråd som skall äga rum mellan regering och riksdag
            innan Sverige går in i de avgörande förhandlingarna i samband
            med nästa års regeringskonferens. Vi har haft en del dispyter
            om hur det hittills har hanterats, men jag hoppas att detta hanteras
            väl i fortsättningen.
          </note>
          <note n="cd219121">
            Frågan om en utträdesparagraf är i och för sig en fråga som kan
            diskuteras. Jag ansluter mig helt och hållet till den bedömning
            som Europaministern gör i svaret, nämligen att det förstås är
            fullt möjligt för en stat att utträda ur det samarbete som nu
            äger rum mellan ett stort antal av Europas demokratier.
          </note>
          <note n="158c10d3">
            Grönlandsexemplet visar det väl. När det gäller det engelska
            beslutet på 70-talet att ha en folkomröstning om utträde utgick
            man naturligtvis från att det var möjligt att utträda, inte från
            att detta var omöjligt.
          </note>
          <note n="e6f930a6">
            Därför är det inte nödvändigt att skriva in en särskild paragraf
            i traktaten för att detta skall kunna uppnås.
          </note>
          <note n="27607e8b">
            Skulle något europeiskt land som är medlem i EU
          </note>
          <note n="68b7eea4">
            vilja utträda, kommer detta förstås att vara fullt möjligt efter
            förhandlingar med de övriga medlemsstaterna. Men frågan kan, som
            sagt, tas upp och diskuteras.
          </note>
          <note n="5ae76072">
            Vi i Folkpartiet har uppfattningen att den största och viktigaste
            frågan inför regeringskonferensen 1996
          </note>
          <note n="7bc0ba1a">
            är frågan om att göra Europa helt, dvs. att göra det möjligt
            för de tio till tolv stater som önskar medlemskap i EU att också
            bli medlemmar i EU. Som vi konstaterade i debatten i går är det
            ingen lätt fråga vare sig för de här länderna eller för de nuvarande
            medlemsstaterna att klara av. Man får förstås hålla i minnet att
            de nuvarande regelsystemen i huvudsak ursprungligen utformats
            för EEC i slutet av 50-talet med sex länder - tre mycket folkrika
            stater i Europa, två stater ungefärligen av Sveriges storlek och
            ett mycket litet land. Med nöd och näppe klarar vi kanske detta
            med de nuvarande 15 medlemsstaterna.
          </note>
          <note n="3600f8cf">
            Skulle vi sedan lyckas med det som vi i
          </note>
          <note n="3dd4ac79">
            Folkpartiet vill arbeta för, nämligen att nästan få en fördubbling
            under det närmaste årtiondet, måste man vara beredd att diskutera
            hur det här regelsystemet skall se ut.
          </note>
          <note n="dfe0de2b">
            Jag skall inte gå in på jordbruks- och strukturfrågor, utan jag
            skall uppehålla mig just vid de konstitutionella frågor som omnämns
            i interpellationen.
          </note>
          <note n="71be2573">
            Om jag tolkat svaret rätt säger Europaministern att vi för svensk
            del inte kommer att vara anhängare av att det blir ändrad röstvikt
            i samband med en utvidgning, men man måste pröva hur arbetet skall
            kunna fungera för att undvika en situation där EU, som är så viktigt
            framför allt för de små medlemsstaterna, kommer på mellanhand
            och där det i stora frågor görs upp mellan de stora staterna.
          </note>
          <note n="d97e9494">
            Ståndpunkten att säga nej till ändrad röstvikt men vara öppen
            för hur samarbetet skall fungera i ett EU
          </note>
          <note n="d8be8576">
            med 25 eller 30 medlemsstater tycker vi i Folkpartiet är en bra
            position.
          </note>
          <note n="1eabfaa1">
            Sedan kan man diskutera hur effektiviseringsfrågan skall klaras
            av. Vi har för vår del gjort bedömningen att av de hittillsvarande
            förslag som cirkulerar i den europeiska debatten, vilken är mycket
            livlig i dessa frågor, är det kanske en lösning som handlar om
            någon form av dubbla majoriteter som ligger närmast till hands
            för att klara det här problemet.
          </note>
          <note n="15ee9c8b">
            Jag tycker också att det är viktigt att slå fast att
          </note>
          <note n="94972747">
            Sverige har förhandlat inför det nuvarande EU, ett EU
          </note>
          <note n="f343cd82">
            med 15-16 medlemmar. Vi har både tagit och gett i de förhandlingarna,
            och vi har uppnått det inflytande som vi i dagsläget har. Jag
            tycker inte att vi har någon som helst anledning att göra några
            ändringar i detta förrän en utvidgning äger rum. Då skall vi,
            tycker jag, vara beredda att göra allt för att underlätta för
            det tiotal stater som söker medlemskap att just bli medlemmar.
          </note>
          <note n="60ce73da">
            Glädjande nog klargjordes i den debatt som vi hade här i kammaren
            i går att även de partier som är negativa till det svenska medlemskapet
            i EU,
          </note>
          <note n="6129b753">
            Miljöpartiet och Vänsterpartiet, tycker att det är bra att de
            här länderna får bli medlemmar i EU om de själva så önskar. Därför
            bör vi alla alltså göra vad vi kan för att underlätta för dem
            att bli medlemmar.
          </note>
          <note n="39eee796">
            Till skillnad från Peter Eriksson menar jag att de här besluten
            i praktiken måste tas redan under regeringskonferensen 1996 -
            kanske glider det in på
          </note>
          <note n="7bef11d5">
            1997 - för att ha de grundläggande förändringarna på plats så
            att säga så att man kan klara av de förhandlingar som sedan skall
            äga rum och som blir svåra nog när det gäller att klara ut de
            här frågorna.
          </note>
          <note n="87feee14">
            Anf. 34 Statsrådet MATS
          </note>
          <note n="714a56ba">
            HELLSTRÖM (s)
          </note>
          <note n="da850e60">
            Fru talman! Efter att ha lyssnat på debatten mellan
          </note>
          <note n="48ad19dc">
            Peter Eriksson och utrikesministern trodde jag faktiskt att Peter
            Eriksson hade förstått att den debatten var avslutad. Det har
            han tydligen inte.
          </note>
          <note n="50bd8278">
            Jag vill påminna om att det jag säger i interpellationssvaret,
            som självfallet står för hela regeringen, är ungefär detsamma
            som utrikesministern nyss sade i denna talarstol, nämligen att
            en union med många nya medlemsländer behöver anpassa sina arbetsmetoder
            för att samarbetet skall fungera väl.
          </note>
          <note n="53772398">
            Ungefär så uttryckte sig också utrikesministern. Det är sannerligen
            ingen skillnad där!
          </note>
          <note n="2f1f32f8">
            Vad utrikesministern däremot ingalunda sade men som Peter Eriksson
            återigen hävdar - genom att falskcitera, precis som gjordes i
            debatten här i går -
          </note>
          <note n="448cac5e">
            att hon ville avskaffa de små ländernas ställning.
          </note>
          <note n="af693c30">
            Röstvikten i ministerrådet, som vi talar om här, är något annat
            än den diskussion som utrikesministern förde med Peter Eriksson
            alldeles nyss här. Det vore absurt att påstå någonting annat.
            Tydligen är ni i
          </note>
          <note n="4d3ded24">
            Miljöpartiet inte så intresserade av att berätta vad ni själva
            vill. Därför för ni i stället en dimridådebatt här.
          </note>
          <note n="9319858b">
            Jag instämmer i mycket av det som Bo Könberg sade om inriktningen
            och rytmen här. Det som i dag blir svårt att förutse är - och
            det är litet grand av
          </note>
          <note n="68564d69">
            "hönan och ägget" eller ett Moment 22 - hur mycket man vid regeringskonferensen
            kan fatta beslut om institutioner inför en utvidgning som kanske
            kommer att kräva ganska många år av förhandling innan den är förverkligad.
            Man vet ju heller inte hur många länder som kommer att bli medlemmar.
            Blir det en första grupp eller en andra grupp, eller blir det
            alla på en gång etc.? Det är en av de svåra frågorna där jag tror
            att ingen, i varje fall har jag inte hört talas om det, har tänkt
            igenom en god lösning på detta. Den oklarheten finns nog här hos
            oss, lika väl som den finns i andra länder. Man vill alltså bädda
            för en utvidgning med regeringskonferensen, och det är oerhört
            viktigt. Men vilken typ av beslut skall fattas vid regeringskonferensen
            inför en utvidgning som ännu inte har hänt? Jag antar att den
            frågan kommer upp i
          </note>
          <note n="c6b0b110">
            Reflexionsgruppen. Framför allt blir den rimligen en huvudfråga
            under regeringskonferensen.
          </note>
          <note n="b4f77a8d">
            Dessa olika former för beslut är inte något som vi har tagit
            ställning till innan vi går till riksdagen, men jag känner ingen
            entusiasm inför det här med dubbla majoriteter. Det innebär ju
            att befolkningstalen får en viss vikt på ett annat sätt i ministerrådets
            röstning.
          </note>
          <note n="e7b6de0b">
            Jag känner nog mer sympati för det som jag har sett att ordföranden
            i den parlamentariska kommittén har uttryckt i olika sammanhang,
            att det inte är bra att blanda olika principer i samma institution,
            dvs. både ländernas suveränitet och befolkningsvikten i ministerrådet.
            Blandar man olika principer i olika organ, finns risken att någon
            princip efter hand slår ut den andra, i det här fallet kanske
            att stormakterna får mycket vikt i alla organ.
          </note>
          <note n="f05c2287">
            Jag känner också mer sympati för det som Björn von Sydow har
            utvecklat. Han menar att vi i stället mera skall renodla principerna
            i olika institutioner. I
          </note>
          <note n="b6f44aba">
            Europaparlamentet finns ju befolkningstalet som en grund, men
            inte i Romtraktatet när det gäller ministerrådets beslutskraft.
            Det kanske mer är den vägen man bör gå. Jag känner i varje fall
            att den linje som Björn von Sydow har fört fram är mer tilltalande
            än detta med dubbla majoriteter.
          </note>
          <note n="e4901167">
            Anf. 35 PETER ERIKSSON (mp)
          </note>
          <note n="1ca1bdcb">
            Fru talman! Jag skall, för min del i alla fall, kort försöka
            avsluta den här debatten - vi har ju haft flera långa debatter
            om överstatligheten, vetorätten osv.
          </note>
          <note n="e62c6bc3">
            Vilka invändningar ni än försöker göra från regeringens sida,
            måste jag se det så att ni, bara några månader efter att vi blivit
            medlemmar i EU, börjar tala om ökad överstatlighet i viktiga frågor.
            Vi som har varit med och stridit har fått försäkringar både från
            socialdemokrater och från borgerliga regeringsföreträdare om att
            man inte skall gå den vägen utan att man kommer att hävda de svenska
            positionerna och vetorätten i viktiga frågor. Många av oss blir
            så klart upprörda när vi ser en så snabb kursändring i avgörande
            frågor. Den inställningen tror jag också att väldigt många människor
            utanför den här kammaren har.
          </note>
          <note n="a0c23f29">
            Jag skall också gå in litet grand på de andra frågorna. I interpellationerna
            handlar det bl.a. om hur regeringen och riksdagen skall umgås.
            Jag tycker att det har varit mycket brister på den punkten under
            den tid vi har varit medlemmar i EU, naturligtvis också före,
            men det är en kort tid vi har att utvärdera. Man kan hävda att
            vi inte har hittat formerna ordentligt, men nu är det faktiskt
            ganska akut. Inför regeringskonferensen 1996 anser jag att samarbetet
            och relationerna mellan regering och riksdag måste fungera mycket
            bättre än tidigare.
          </note>
          <note n="b17bd874">
            Jag tycker att man från regeringens sida bör kunna komma fram
            i bättre tid med saker och ting som man önskar driva inom EU.
            Det är också viktigt när det gäller de dagordningar som kommer
            upp inför regeringskonferensen när man tar ställning till vilka
            frågor man inte vill skall komma upp och vilka frågor man vill
            föra upp på dagordningen. Det är frågor som är väldigt aktuella
            nu, i sommar och i början av hösten.
          </note>
          <note n="f9bd6f93">
            Det är alltså viktigt att EU-nämnden aktivt får medverka i diskussionen
            om de här frågorna i god tid, så att vi inte hamnar i en situation
            där dagordningen redan är fastlagen och riksdagen och EU-nämnden
            sedan kopplas in i sista fasen. Det tycker jag är en viktig fråga,
            och jag hoppas Mats Hellström tar till sig detta.
          </note>
          <note n="a4dffe90">
            Anf. 36 BO KÖNBERG (fp)
          </note>
          <note n="cd67161c">
            Fru talman! Det förefaller som om skillnaden på några av de viktiga
            punkterna inte är så rasande stor mellan min uppfattning och Mats
            Hellströms. Det har jag inget emot i sak, med tanke på att det
            gäller att formera svenska positioner inför nästa år.
          </note>
          <note n="3b8eeba4">
            Jag delar uppfattningen att det inte alls är lätt att klara ut
            frågan om vad som skall göras under konferensen 1996 i form av
            beslut om de institutionella regler som skall gälla när man vill
            utvidga med 10, 12 eller 15 länder. Man vet inte ens hur många
            de blir. Man vet inte i vilken takt utvidgningen kommer att ske,
            om det blir i flera omgångar, etc. Det här är på intet sätt lätt.
            Man kan bara understryka att det är viktigt att vi sätter i gång
            och tänker så mycket som möjligt på det här och tar del av de
            debattinlägg som görs inom vårt land och i andra europeiska länder.
          </note>
          <note n="cd39a2af">
            Frågan är hur det blir i ett läge där man skulle ha mellan 25
            och 30 medlemsländer varav många nya medlemsländer kommer att
            vara ganska små. Ett av dem som oftast nämns, Malta, kommer att
            var mindre än något av de nuvarande medlemsländerna och har väl,
            om jag minns rätt, en befolkning i storleksordningen Stockholms
            innerstad. Skall man ha samma tyngd som exempelvis det minsta
            medlemslandet i dagsläget har, dvs. Luxemburg, får man alltså
            en femtedel så många röster som Tyskland som har ungefär 300 gånger
            så många invånare. Man kan möjligen tänka sig, utan att vara alltför
            förtjust i de stora länderna, att en och annan tysk medborgare
            kan ha synpunkter på hur hans eller hennes röst väger i Europa
            i framtiden. Om vi över huvud taget skall kunna samtala och förhandla
            med andra om de goda resultaten, måste vi förstå även andra länders
            och andra människors ståndpunkter. Det här är ett typiskt sådant
            exempel.
          </note>
          <note n="6ebcff62">
            Det som von Sydow tog upp häromdagen i en debatt i kammaren är
            intressant och tål väl att diskutera. Jag har för min del dock
            inte kunnat se hur man skulle kunna föra den positionen riktigt
            i hamn.
          </note>
          <note n="9f65499f">
            Först och främst innebär den definitivt att Sverige och en del
            andra länder får färre parlamentariker redan med nuvarande medlemsantal
            och än färre förstås om vi skulle få den önskade utvidgningen
            till stånd. Detta bör man i så fall göra upp.
          </note>
          <note n="c4293fc6">
            Den andra centrala frågan är maktfördelningen mellan Europaparlamentet
            och ministerrådet. Vill man, som vi i Folkpartiet, att parlamentet
            skall få mer att säga till om, kommer förstås en sådan ökad vikt
            för
          </note>
          <note n="ac8ad9a9">
            Europaparlamentet, kopplat med det som Hellström och von Sydow
            nämner, att minska det svenska inflytandet den vägen.
          </note>
          <note n="e5dd9a72">
            En större invändning är kanske att det finns en betydande risk
            för att man då kommer att trycka på att man ändå vill förändra
            förhållandena inom ministerrådet. Låt oss fortsätta debatten om
            hur det skall gå till att underlätta för framför allt de nya fria
            länderna i Öst- och Centraleuropa att bli medlemmar och även vara
            medvetna om att detta kommer att kräva förändringar på ett eller
            annat sätt.
          </note>
          <note n="d4e80c11">
            Till sist noterar jag ännu en gång att vi glädjande nog är överens
            om att man skall akta sig rätt mycket för att ändra på själva
            röstvikten.
          </note>
          <note n="6156b705">
            Anf. 37 Statsrådet MATS
          </note>
          <note n="714a56ba">
            HELLSTRÖM (s)
          </note>
          <note n="c94f111d">
            Fru talman! Jag vänder mig först till Peter
          </note>
          <note n="f6d506ec">
            Eriksson när det gäller den karakteristik som han har gjort av
            de här två interpellationssvaren. Han menar att kvintessensen
            av utrikesministerns och mitt interpellationssvar skulle vara
            en ökad överstatlighet i viktiga frågor. Jag skulle nog vilja
            uppmana dem som har lyssnat på debatten att göra en egen bedömning.
          </note>
          <note n="4c045b77">
            Läs interpellationssvaren och se om er bedömning av de här svaren
            verkligen överensstämmer med Peter
          </note>
          <note n="f94349da">
            Erikssons. Jag är inte säker på att så många skulle komma fram
            till just den slutsatsen.
          </note>
          <note n="4bfd8241">
            Jag vet att vi är överens på en viktig och tråkig punkt. Det
            är samrådet mellan regering och riksdag.
          </note>
          <note n="7464a262">
            Planeringen av beslut inom EU är någonting som försvårar den
            här kontakten, i vårt land liksom i andra länder. Där har jag
            samma kritik som Peter Eriksson.
          </note>
          <note n="9d185b1f">
            EU-systemet fungerar så, att de permanenta ambassadörerna för
            den slutliga förhandlingen i det s.k. Coreper. Den utrikespolitiska
            kommittén sammanträder i de olika huvudstäderna veckan innan ett
            ministermöte. I och för sig har EU-nämnden fått en uppdatering
            så långt man har kunnat göra den i slutet av veckan innan, men
            i realiteten har regeringen haft oerhört kort tid för att göra
            sin avvägning när ministern kommer till EU-nämnden på fredagen.
            Och detta är inte bra. Det är någonting som jag är fullständigt
            överens med Peter Eriksson om. Det är frustrerande för er, har
            jag sagt, och det är frustrerande för oss.
          </note>
          <note n="8ee9ea12">
            Den form som EU-systemet har är egentligen inte anpassad för
            att riksdagar och regeringar skall ha en reell möjlighet att t.ex.
            genom EU-nämnden hos oss,
          </note>
          <note n="b88c4189">
            Europaudvalget i Danmark, stora utskottet i Finland och den kommitté
            som finns i Bundestag föra en avspänd dialog. Det vore mycket
            bättre om det ginge att genomföra det system som danska folketinget
            och även den danska regeringen har varit inne på, att förhandlingarna
            i Coreper borde avslutas veckan innan, så att man hade en vecka
            på sig att få en ordentlig och mer avspänd diskussion. På den
            punkten har vi samma uppfattning. Det är naturligtvis ett skäl
            till att det i såväl andra länder som hos oss inte fungerar bra
            i den meningen att det är för kort tid för er och det är för kort
            tid även för oss. I det avseendet tror jag att vi kan vara överens.
          </note>
          <note n="eeef5895">
            Vi kommer naturligtvis att försöka, tillsammans med andra länder
            som har samma engagemang som vi, att ändra dessa beslutsformer
            så att riksdagen skall få en reell möjlighet att påverka. Det
            är säkert inte särskilt lätt att göra det, eftersom det är ett
            system som har satt sig sedan länge efter ett gammalt, såvitt
            jag förstår, franskt beslutsmönster. Men vi har samma uppfattning
            där.
          </note>
          <note n="d34210db">
            I övrigt är vi naturligtvis intresserade av att förbättra formerna
            när vi kan. Vi har försökt att ge fyllig information så långt
            vi har förmått. Ta
          </note>
          <note n="5e014cb1">
            Schengen som exempel! Under tiden för regeringens interna beredning
            av frågan under våren har vi haft flera långa överläggningar inom
            EU-nämnden, såväl med tjänstemän som med regeringen. Vi har också
            under den tid som regeringen har haft sin interna beredning haft
            överläggningar inom utrikesnämnden för att ge en bakgrund. När
            sedan regeringen för sin del har avslutat sin interna beredning
            och vi har kommit överens om hur vi ser på frågan, går vi direkt
            till utrikesnämnden för samråd. Vi går som i dag till
          </note>
          <note n="d948dc12">
            EU-nämnden för ett fortsatt samråd.
          </note>
          <note n="6a356e11">
            Den uppfattning som jag har deklarerat tidigare är, att när den
            här förhandlingen fortsätter - den kanske inleds någon gång i
            sommar eller under hösten, men en sådan förhandling om observatörsskap
            kan komma långt in på nästa år - kommer vi under förhandlingens
            lopp att med EU-nämnden diskutera den på ungefär samma sätt som
            den dåvarande regeringen diskuterade med EU-delegationen under
            medlemskapsförhandlingarna, för att EU-nämnden skall ha en fyllig
            möjlighet att ta ställning steg för steg under förhandlingens
            lopp.
          </note>
          <note n="2190bfcb">
            Anf. 38 PETER ERIKSSON (mp)
          </note>
          <note n="ec859aaa">
            Herr talman! Frågan om överstatlighet och vetorätt tycks vi inte
            komma ifrån. Det jag sade var att
          </note>
          <note n="7a155847">
            Mats Hellström i sitt svar har en argumentation som i själva
            verket är mycket lik den jag har. Om vi håller en sådan linje
            borde vi kunna komma överens. Men i den förra interpellationsdebatten,
            som pågick här alldeles nyss, hävdade Lena Hjelm-Wallén att vi
            måste vara beredda att förändra de små staternas möjligheter och
            villkor och åtminstone i vissa delar av utrikespolitiken, oklart
            vilka, gå ifrån den svenska vetorätten och de mindre staternas
            vetorätt.
          </note>
          <note n="e7f53883">
            Detta är ju en avgörande och viktig fråga. Går man på den linjen
            i flera sammanhang, och även om man bara gör det i detta fall,
            är det en mycket stor förändring av det man sade före folkomröstningen.
          </note>
          <note n="5e0d5c65">
            Går man in i flera delar blir det ett helt annat EU än det vi
            har i dag och det som man förespeglade medborgarna i Sverige inför
            folkomröstningen.
          </note>
          <note n="f97f65e0">
            Jag tycker att det vore bra, som jag sade tidigare, om ni försökte
            hålla samman någorlunda och presentera en likartad argumentation
            i stället för att gå ut på två olika linjer och försöka fånga
            alla med den här debattekniken.
          </note>
          <note n="af4111f5">
            När det gäller förhållandet regering-riksdag har t.ex. Danmark,
            om jag har förstått saken rätt, föreslagit att man skall ta upp
            frågan om att stärka de nationella parlamenten på regeringskonferensen
            1996.
          </note>
          <note n="f0b54d14">
            Danskarna har flera olika förslag. Det handlar t.ex.
          </note>
          <note n="58978f30">
            om att förändra den praktiska situationen mellan
          </note>
          <note n="348bb027">
            Coreper och ministerrådet och att även skriva in i fördragen
            att man skall ha en starkare roll för de nationella parlamenten.
            Där vill jag ställa en konkret fråga till Mats Hellström: Är Mats
            Hellström beredd att stödja det danska initiativet och att föreslå
            att på dagordningen för regeringskonferensen skall finnas en punkt
            om att stärka de nationella parlamenten? Det ser jag som det viktigaste
            sättet att förstärka demokratin inom EU. De nationella parlamenten
            är den enda folkliga förankringen. Det är de som har en legitim
            demokratisk bas. Jag ser det som mycket viktigt.
          </note>
          <note n="be18b58c">
            När det gäller utträdesparagrafen har Mats
          </note>
          <note n="aed88245">
            Hellström och jag mycket olika synpunkter. Faktum är att Miljöpartiet
            har fått stöd från oväntat håll. En majoritet i Europaparlamentet
            vill ha in en utträdesparagraf. Man anser att den behövs för att
            man skall få en klarare situation, så att man inte skall behöva
            förhandla på oklara grunder med den som vill gå ur. Jag tycker
            att det är märkligt att inte Mats
          </note>
          <note n="96a77945">
            Hellström kan stödja ett sådant initiativ.
          </note>
          <note n="8a959701">
            Anf. 39 Statsrådet MATS
          </note>
          <note n="714a56ba">
            HELLSTRÖM (s)
          </note>
          <note n="cf747259">
            Herr talman! Jag beklagar att vi måste fortsätta med den här
            textanalysen. Den får väl göras av dem som lyssnar. Lena Hjelm-Wallén
            har inte talat om att försämra de små staternas villkor. Vi bör
            hålla oss till texterna och vad som faktiskt sägs. Det underlättar
            för oss att föra en hederlig debatt.
          </note>
          <note n="568b0bf7">
            Sedan till frågan om hur vi skall gå vidare när det gäller samrådet
            mellan regering och riksdag. Jag har just tagit upp danskarnas
            tankar kring detta. De har varit med längre än vi i Sverige och
            har haft problemet under lång tid.
          </note>
          <note n="eb5bda2a">
            Det är möjligt att en väg är att ta upp frågan i fördragsform.
            Det hade naturligtvis varit bättre om man hade kunnat ta upp just
            denna fråga på ett snabbare och enklare sätt utan att behöva fördragsfästa
            den. Men det är tänkbart att också den här frågan - att ge utrymme
            för de nationella parlamenten - kan komma att tas upp i fördragsform.
          </note>
          <note n="790f6c36">
            Under alla omständigheter - där delar jag Peter
          </note>
          <note n="7f20d72a">
            Erikssons uppfattning - är det viktigt att de nationella parlamentens
            ställning stärks i den process som kommer fram genom regeringskonferensen
            1996, där man skall diskutera institutionernas roll.
          </note>
          <note n="ea5e9322">
            Överläggningen var härmed avslutad.
          </note>
          <note n="88f03dc9">
            6 § Svar på interpellation 1994/95:119 om omvänt baggböleri
          </note>
          <note n="a68bc804">
            Anf. 40 Jordbruksminister MARGARETA
          </note>
          <note n="646af749">
            WINBERG (s)
          </note>
          <note n="f5f030c1">
            Herr talman! Ragnhild Pohanka har frågat mig om jag avser dels
            att vidta någon åtgärd för att hejda utarmningen av skogslänen,
            dels att stärka förköpsrätten för boende och dels att vidta någon
            åtgärd för att stärka de glesbygdsboendes tillgång till skog och
            jakt.
          </note>
          <note n="d5a76512">
            Ragnhild Pohanka har härvid hänvisat till bl.a. den historiska
            företeelsen som går under namnet baggböleri samt till Assi Domäns
            utförsäljning av vissa delar av sin skogsmark. Ragnhild Pohanka
            menar också att för att behålla en levande landsbygd krävs en
            förstärkt förköpsrätt för boende.
          </note>
          <note n="e91a58d2">
            För att undvika eventuella missförstånd vill jag framhålla att
            eftersom Ragnhild Pohanka ställt interpellationen till mig förutsätter
            jag att Ragnhild
          </note>
          <note n="e3a16dff">
            Pohanka avser att diskutera frågan om förvärv av skogsmark och
            därmed jordförvärvslagens regler, som är mitt ansvarsområde. Frågor
            om skogsvårdslagstiftningens innehåll och utformning tillhör däremot
            näringsministerns ansvarsområde.
          </note>
          <note n="415dbca4">
            Riksdagen beslutade våren 1991 om en avreglering av jordförvärvslagen.
            Samtidigt förstärktes lagen kraftigt som regionalpolitiskt instrument
            medan reglerna om prisprövning togs bort.
          </note>
          <note n="6bed2b2a">
            Ambitionen i lagstiftningen har varit att bevara boendet och
            sysselsättningen i glesbygden.
          </note>
          <note n="1dd30fb9">
            Myndigheterna kan dock bevilja förvärvstillstånd utan att det
            kommer till stånd någon bosättning på egendomen. Det kan ske t.ex.
            om förvärvaren inte kan flytta till egendomen eller om det inte
            finns några på orten bosatta intressenter. Andra exempel är om
            ett vägrat tillstånd bedöms inte få någon direkt eller påvisbar
            effekt på sysselsättningen i området och det saknas möjlighet
            att vara bosatt på förvärvsegendomen.
          </note>
          <note n="8ac9019f">
            Om myndigheterna ändå bedömer det angeläget och realistiskt att
            få till stånd en varaktig inflyttning får förvärvstillstånd vägras.
          </note>
          <note n="78b044b2">
            Jag vill i detta sammanhang erinra om bestämmelserna i jordförvärvslagen
            i fråga om utebliven bosättning. Om en förvärvare inte uppfyller
            sitt åtagande om bosättning får staten lösa in egendomen. Länsstyrelsen
            skall genast anmäla till
          </note>
          <note n="f343caca">
            Statens jordbruksverk om det föreligger förutsättningar för att
            lösa egendomen.
          </note>
          <note n="97bf4544">
            Jordbruksverket har i en rapport 1995:3
          </note>
          <note n="4336dcfc">
            Utvärdering av jordförvärvslagstiftningen redovisat resultatet
            av en omfattade enkät hos länsstyrelserna om lagstiftningens effekter.
            Verkets rapport bereds för närvarande inom Jordbruksdepartementet.
            Först efter det att jag tagit del av innehållet i rapporten och
            verkets ställningstaganden är jag beredd att uttala mig om huruvida
            jag kommer att medverka till en översyn av jordförvärvslagstiftningen.
          </note>
          <note n="e70d3e64">
            Anf. 41 RAGNHILD POHANKA (mp)
          </note>
          <note n="7c0a1d25">
            Herr talman! Jag får tacka för svaret, men trots att det var
            två sidor långt erhöll jag faktiskt knappt något svar alls på
            mina frågor.
          </note>
          <note n="8ced0faa">
            Sedan interpellationen skrevs har TV genom
          </note>
          <note n="d4f38be7">
            Striptease samt radio och tidningar behandlat frågan, och vid
            alla tillfällen har problemen belysts från flera aspekter. Senast
            skedde det på LRF:s stämma i
          </note>
          <note n="e21e52b7">
            Jönköping. Frågan har blivit alltmer aktuell med tiden.
          </note>
          <note n="7feb9b8a">
            Rubriken Omvänt baggböleri kan tyckas underlig, men baggböleri
            har inneburit att de stora skogsbolagen har köpt upp skogen av
            bönderna för en spottstyver, speciellt i Norrland. Man kalavverkade
            ytorna och lämnade dem på det viset. Någon återskogningsskyldighet
            fanns inte då.
          </note>
          <note n="b92ad232">
            Nu köper mindre seriösa privatpersoner upp skog och styckar fastigheterna
            så, att de inte behöver följa
          </note>
          <note n="d4530a6a">
            12 § i skogsvårdslagen. Fr.o.m. den 1 januari 1995
          </note>
          <note n="9b500aa1">
            gäller följande:
          </note>
          <note n="15b3c35d">
            På brukningsenheter större än 100 hektar skogsmark får föryngringsavverkning
            inte ske i sådan utsträckning att mer än hälften av brukningsenhetens
            produktiva skogsmarksareal kommer att bestå av kalmark och skog
            som är yngre än 20 år.
          </note>
          <note n="ac454665">
            Bestämmelserna i första stycket gäller även om brukningsenheten
            är 100 hektar eller mindre, om den består av en eller flera fastigheter
            som har varit föremål för fastighetsbildning genom fastighetsreglering,
            klyvning eller avstyckning och mindre än tre år har förflutit
            sedan fastighetsbildningen ägde rum.
          </note>
          <note n="8dba5c3d">
            Det betyder att det har blivit en viss tidsspärr, som jag tycker
            är bra. Den har kommit till efter höstens olika diskussioner om
            detta. Genom denna paragraf har man inte samma möjlighet att kalhugga
            direkt, utan man måste alltså vänta en tid.
          </note>
          <note n="0665ccb1">
            När det gäller skogsbruket är det fråga om hur stor produktionen
            är - en fråga som kanske inte riktigt hör hit. Man anser att man
            på en skogsfastighet bör producera ungefär 250 skogskubikmeter
            per år. I t.ex.
          </note>
          <note n="1026fd66">
            Västergötland kan det betyda 40 hektar.
          </note>
          <note n="ab570d4c">
            Baggböleriet har drabbat och drabbar mest
          </note>
          <note n="07b151c9">
            Norrland, eftersom skogen har varit en förutsättning för överlevnad
            mer där än någon annanstans genom jakt, fiske, fritid, turism
            och för att få ved för husbehov, även om skogen ej ägs av folket
            i byarna.
          </note>
          <note n="e951390b">
            Det är också i Norrland som skogsbolagen haft det största ägandet.
            Det är mer privatskog ju längre söderut man kommer. I Malmöhus
            län uppgår medelboniteten, tillväxten för privatägd skog, till
            ca
          </note>
          <note n="d69c43a3">
            12 kubikmeter per år, medan siffran för Norrbottens län är ca
            tre kubikmeter. Det visar också hur mycket känsligare marken i
            Norrbotten är. Norrland drabbas därför än värre, då återväxten
            är långsammare och skogsbolagen äger mer skog där.
          </note>
          <note n="3cebcf94">
            Men flertalet köpare är naturligtvis ändå seriösa och vill vårda
            sin skog. Jag vill inte påstå något annat.
          </note>
          <note n="29ac789d">
            Men det finns dock ett alltför stort antal som är spekulanter
            som kringgår bo- och brukarplikter som effektivt skulle kunna
            hindra spekulationer. Det sker ofta genom bulvaner.
          </note>
          <note n="5c36563e">
            Skogsvårdslagens nya regelverk innebär en avsevärd liberalisering
            i flera avseenden. Lägsta tillåtna ålder för föryngringsavverkning
            sänktes, och brukaren fick större frihet att välja skogsbruksmetoder.
            Kravet på avverkningsskyldighet för gammal skog slopades.
          </note>
          <note n="36e7bdc8">
            Jordförvärvslagens regler om förvärvsprövning innebär att tillståndsprövning
            för fysisk person bara sker i glesbygd i vissa fall samt i omarronderingsområden.
            I detta avseende har således stora friområden bildats.
          </note>
          <note n="97fd0b20">
            Nyförvärvade fastigheter blir oftast föremål för kraftiga avverkningar.
            Sedan de avverkningsbegränsande reglerna mjukades upp kan man
            konstatera en kraftig ökning av avverkning för denna typ av projekt.
          </note>
          <note n="3baa9a6f">
            Tekniken att nybilda fastigheter med mindre än
          </note>
          <note n="784840ea">
            100 hektar yta och att samtidigt föryngringsavverka har till
            dels satts i system. Sedan den 1 januari i år har man infört en
            minskning till 30 hektar, men man har ännu inte riktigt hunnit
            se effekterna av den.
          </note>
          <note n="77aa49fb">
            Jag har också läst den rapport som jordbruksministern har läst
            och förstår att den behöver utvärderas. Enligt rapporten verkar
            det som det är ganska blygsamma skador som här har skett, men
            det stämmer inte. I en by i Lycksele kommun i Norrbotten t.ex.
            är nu 90 % av skogen däromkring ägd av s.k.
          </note>
          <note n="859962b7">
            utboende, dvs. personer som bor långt ifrån och inte ens är boende
            i kommunen.
          </note>
          <note n="71988298">
            Slutavverkningsåldern har också sänkts från 80 år till 65 år.
            Därigenom sker ytterligare kalhuggning. Jag är förvånad av jordbruksministerns
            ringa intresse för frågan. Det som sker är ju oåterkalleligt.
            Det tar generationer att återuppbygga skogen. Det betyder att
            det är oerhört svårt att återställa det som en gång har skett.
            Vi vet ju att det tar minst 100 år innan en skog har växt upp
            igen i Norrbotten. Om man då kalhugger flera små ytor på 28-30
            hektar, blir det till slut stora områden bredvid varandra som
            gör att folk i byarna nätt och jämt kan bo kvar.
          </note>
          <note n="8560d5e8">
            Anf. 42 Jordbruksminister MARGARETA
          </note>
          <note n="646af749">
            WINBERG (s)
          </note>
          <note n="83c02cb9">
            Herr talman! Efter Ragnhild Pohankas anförande kan jag konstatera
            att hon till övervägande del uppehöll sig vid avverkningen. Det
            är en väldigt viktig fråga. Men det är inte en fråga som jag har
            ansvaret för, utan den hör till näringsministerns ansvarsområden.
            Det var därför som jag i mitt svar inte gick in på den delen.
            Vi har ju en viss rollfördelning i regeringen.
          </note>
          <note n="8bca7e02">
            Ragnhild Pohanka tog också upp vissa TV-
          </note>
          <note n="f9df3816">
            program. Jag har också sett dem, och vi har faktiskt analyserat
            en del av dem och kunnat konstatera att man, precis som Ragnhild
            Pohanka själv gör, gör misstaget att blanda ihop konsekvenserna
            av olika jordbrukspolitiska författningar. Det handlar om såväl
            skogsvårdslagstiftningen och fastighetsbildningslagstiftningen
            som jordförvärvslagstiftningen, där jag är ansvarig för den senare.
          </note>
          <note n="7ed9dcb1">
            Om man skall säga någonting om de regionalpolitiska bestämmelserna
            i jordförvärvslagen, för det är ju dessa som har diskuterats mycket,
            kan man ur förvärvssynpunkt i stora drag dela in landet i friområden,
            glesbygdsområden och omarronderingsområden.
          </note>
          <note n="7d570634">
            I friområden får fysiska personer fritt förvärva lantbruksenheter.
          </note>
          <note n="eb2428d2">
            I glesbygdsområden får fysiska personer fritt förvärva lantbruksenheter,
            om de under minst sex månader varit bosatta i glesbygd i den kommun
            där den aktuella förvärvsegendomen är belägen, eller om de genom
            ett särskilt åtagande förbinder sig att inom tolv månader bosätta
            sig på egendomen och därefter bo på den i minst fem år.
          </note>
          <note n="2ad3bb20">
            I omarronderingsområden får förvärvstillstånd vägras, om förvärvet
            skulle göra det svårare att genomföra rationalisering av ägostrukturen.
          </note>
          <note n="2abdd465">
            Det som har diskuterats mycket är bosättningsfrågan. Bosättning
            är i det här sammanhanget ett klart och entydigt begrepp enligt
            folkbokföringslagen. En person anses vara bosatt på den fastighet,
            där han eller hon regelmässigt tillbringar sin dygnsvila. Därför
            är det relativt enkelt att avgöra var en person är bosatt. Det
            är då skattemyndigheterna som har ansvar för detta.
          </note>
          <note n="c410b6bd">
            En helt annan sak är - det är kanske där som det har brustit
            i den mån det har begåtts fel, för det kan vi vara överens om
            att det har - att lantbruksenheterna numera saknar personella
            resurser för att följa upp och kontrollera om de förpliktelser
            när det gäller bosättning som man har sagt sig vilja leva upp
            till har fullföljts.
          </note>
          <note n="6bf86077">
            Anf. 43 RAGNHILD POHANKA (mp)
          </note>
          <note n="52c79e63">
            Herr talman! Det är väldigt svårt att renodla dessa lagar, eftersom
            jordförvärvslagen på det sätt som den är utformad resulterar i
            att människor kalhugger.
          </note>
          <note n="c8b72025">
            Eftersom detta blir resultatet har jag mest uppehållit mig vid
            denna fråga. Jag vet att man kan ingripa, men då har olyckan ofta
            redan skett. Men jag tror att om man ingriper oftare så kommer
            detta s.k. hasardspel att minska, därför att man då märker att
            det inte lönar sig i längden. Men då måste man också återköpa
            fastigheten, som är ganska värdelös när all skog är borta - åtminstone
            är den tillfälligt värdelös.
          </note>
          <note n="60dee967">
            Att man saknar personella resurser gör att det blir dyrt i längden.
            Men det är ju så på många områden i dag, att man tror att man
            spar pengar medan det kan bli precis tvärtom.
          </note>
          <note n="7da6ac77">
            I byarna - den by utanför Lycksele som jag talade om var bara
            ett exempel - blir resultatet att människorna ofta får bo mycket
            nära eller alldeles intill stora kalhyggen. Det ökar naturligtvis
            utflyttningen, därför att deras fritid, jakt- och fiskemöjligheter
            etc. minskar så oerhört, vilket gör att de inte längre trivs.
            Om de då har någon möjlighet så flyttar de någon annanstans.
          </note>
          <note n="b2933636">
            Staffan Westerlund skriver om baggböleriet i sin bok EG och makten
            över miljön. Han menar att baggböleri ständigt pågått under hela
            detta sekel, mer eller mindre, beroende på konjunktur och arbetslöshetssituation.
          </note>
          <note n="3a67bcba">
            I den nya skogsvårdslagen är miljömålet jämställt med produktionsmålet,
            men jag skall inte ta upp det, eftersom det inte tillhör det här
            området. Men jag ser det så att man måste titta på vilka effekterna
            blir när de nya lagarna används i alla tre fallen, dvs.
          </note>
          <note n="5f923478">
            jordförvärvslagen, skogsvårdslagen och fastighetsbildningslagen.
            Man måste titta på dem samtidigt.
          </note>
          <note n="cc68dcb3">
            Anf. 44 Jordbruksminister MARGARETA
          </note>
          <note n="646af749">
            WINBERG (s)
          </note>
          <note n="5a1467f3">
            Herr talman! Självklart skall man också väga in det hela och
            se det samfällt. Näringsministern och jag diskuterar det här,
            men i talarstolen här har jag mandat att enbart tala om jordförvärvslagen.
          </note>
          <note n="5f34034c">
            Man kan säga att en sak som har varit bra med den nuvarande jordförvärvslagen
            är att den är mycket effektiv för att förhindra juridiska personer
            och skogsbolag att köpa skogsmark på de områden som vi talar om.
          </note>
          <note n="cca03b6a">
            Ragnhild Pohanka nämnde en by, och jag känner också till byar
            som har problem. Jag skall själv besöka en sådan by i helgen.
            Man ringer till mig och hävdar, att t.ex. i Alsen har det gjorts
            tre köp den senaste tiden, att köparna sagt att de skall flytta
            till orten och att de i två av fallen har börjat avverka men inte
            flyttat dit. Det är klart att jag skall åka dit och titta på det,
            men en minister kan inte åka överallt. Vi måste lita på de rapporter
            som kommer och de myndigheter som skall granska det här.
          </note>
          <note n="7d2fe17b">
            I en av de undersökningar som har gjorts visar det sig, att av
            800 åtaganden om bosättning är det bara ett tiotal som inte uppfyller
            lagens intentioner. Men det är klart att det är tio för mycket.
          </note>
          <note n="47cfb05f">
            När det gäller opinionsbildning och inslag i både tidningar och
            TV, är det naturligtvis de som inte sköter sig som man berättar
            om.
          </note>
          <note n="452c4c6e">
            Det går att ingripa på olika sätt, men när vi har tittat på det
            här, vilket vi kommer att göra mycket noggrant - och jag utesluter
            inte en förändring av jordförvärvslagen - tror jag att det får
            konsekvenser, inte minst budgetmässiga, eftersom en bättre kontroll
            av efterlevnaden av lagen kräver fler personer ute på länsstyrelsernas
            lantbruksenheter.
          </note>
          <note n="c3f394fb">
            Anf. 45 RAGNHILD POHANKA (mp)
          </note>
          <note n="14b5fe14">
            Herr talman! Det är självklart, men här är det fråga om oersättliga
            värden, som går förlorade för generationer framåt. Jag tycker
            att det skulle vara värdefullt om man fick in det i budgeten.
            Det skulle på viss sikt inte bli dyrt.
          </note>
          <note n="3b5b5e0d">
            Jag gläder mig åt att det finns möjligheter att förändra lagen.
            Det är självklart att man inte ser lagens verkningar förrän man
            har prövat den en tid.
          </note>
          <note n="b4ff102b">
            Det är bra att juridiska personer och bolag inte får köpa. Samtidigt
            måste man se upp med dem som köper. Det är ofta så, att om en
            bonde köper upp litet mer mark intill sin egen gård blir den riktigt
            skött.
          </note>
          <note n="7d2f9a53">
            Det låter inte så mycket med 10 av 800 - det är drygt 1 % - men
            det är klart att det är 10 för mycket.
          </note>
          <note n="22e84b61">
            Men om man lyckas hålla det på den nivån kommer det inte att
            se ut som det gör på vissa håll i dag.
          </note>
          <note n="d5753c4f">
            Därför måste man titta ytterligare på bo- och brukaplikten, som
            vi i Miljöpartiet också tycker är en väldigt bra regel. Man måste
            se till att det inte är penningen som styr och att det inte är
            den som betalar bäst som får köpa. Det här med bulvaner är oerhört
            svårt att komma åt, men trots det måste man titta också på detta.
          </note>
          <note n="ea5e9322">
            Överläggningen var härmed avslutad.
          </note>
          <note n="45f40255">
            7 § Svar på interpellation 1994/95:128 om ejderjakt
          </note>
          <note n="a2b8401d">
            Anf. 46 Jordbruksminister MARGARETA
          </note>
          <note n="646af749">
            WINBERG (s)
          </note>
          <note n="e86be188">
            Herr talman! Gudrun Lindvall har frågat mig hur jag avser att
            hantera frågan om vårjakt på ejder och vilken vikt jag lägger
            vid Naturvårdsverkets synpunkter i frågan.
          </note>
          <note n="b9e2f057">
            Bakgrunden till frågan är att Skärgårdsutredningen i sitt betänkande
            Levande skärgårdar förra sommaren behandlade ett förslag av Svenska
            jägareförbundet om att tillåta viss licensjakt efter hanfågel
            av ejder under våren.
          </note>
          <note n="6bc45b24">
            Vårjakten på sjöfågel, liksom ägg- och dunplockning, var en gång
            i tiden en naturlig och inte oviktig del av försörjningen för
            skärgårdsbefolkningen. Jakt och äggplockning medförde emellertid
            att stammarna decimerades starkt. På västkusten förbjöds därför
            vårjakten efter sjöfågel redan på 1930-talet. De hårda vintrarna
            under
          </note>
          <note n="a74e3a98">
            1940-talet och oljespill medförde ytterligare påfrestningar på
            sjöfågelstammarna. All vårjakt på sjöfågel förbjöds därför från
            våren 1955 och är sedan dess förbjuden.
          </note>
          <note n="6e239d18">
            Det har under årens lopp förekommit flera framställningar om
            återinförande av vårjakt på sjöfågel i olika former. Den dåvarande
            regeringen föreslog i en proposition hösten 1977 att vårjakt på
            hanfågel av ejder borde få bedrivas under en försöksperiod om
            fem år i vissa län på ostkusten.
          </note>
          <note n="1bfc1966">
            Riksdagen avslog propositionen och anförde som skäl bl.a. att
            vårjaktens värde från rekreationssynpunkt måste bedömas mot bakgrund
            av att jakten varit förbjuden under lång tid och att förslaget
            berörde en mycket begränsad krets människor. Ett återinförande
            av vårjakten skulle enligt riksdagen utgöra en belastning för
            Sverige i det internationella samarbetet på natur- och miljövårdsområdet.
            Det kunde också starkt ifrågasättas om undantagsbestämmelsen i
          </note>
          <note n="b6b209c0">
            Pariskonventionen om fågelskydd var tillämplig. Ett undantag
            från konventionen kräver nämligen att jakten har betydelse från
            försörjningssynpunkt, vilket riksdagen inte ansåg vara fallet.
          </note>
          <note n="ee53060a">
            Det förslag till vårjakt som Jägareförbundet överlämnade till
            Skärgårdsutredningen har stora likheter med det som behandlades
            av riksdagen år
          </note>
          <note n="cd28cab9">
            1977. Personer bosatta på öar utan vägförbindelser i sex län
            bör enligt förslaget få bedriva licensjakt på hanfågel av ejder
            under tio dagar för förbrukning i det egna hushållet. Antalet
            jaktberättigade beräknas till ca 600 personer. De väntas fälla
            4 000-5 000
          </note>
          <note n="fd324ee9">
            fåglar per år.
          </note>
          <note n="1b32d90b">
            Skärgårdsutredningen lämnade i betänkandet inte något förslag
            om att vårjakten borde återinföras.
          </note>
          <note n="e17d13d0">
            Utredningen gjorde i stället följande sammanfattande bedömning
            av Jägareförbundets förslag: "Det råder i huvudsak enighet om
            att en begränsad vårjakt inte skulle vålla några problem ur beståndssynpunkt.
            Det bör vara en strävan att så långt det är möjligt med hänsyn
            till väsentliga allmänna intressen tillgodose önskemål av detta
            slag. Avgörandet för om vårjakt efter ejder kan tillåtas är dock
            om det kan ske inom ramen för Sveriges internationella åtaganden
            m.m. på naturvårdsområdet." Så långt utredningens bedömning.
          </note>
          <note n="c6874f24">
            Den begränsade vårjakt som Jägareförbundet föreslog skulle i
            och för sig inte vålla några problem från beståndssynpunkt. Enligt
            min uppfattning kan emellertid erforderlig beståndsreglering ske
            under den fem månader långa allmänna jakttiden under hösten och
            vintern. Den föreslagna jakten saknar numera helt betydelse från
            försörjningssynpunkt, vilket ju enligt
          </note>
          <note n="aefb9f5d">
            Pariskonventionen är ett krav för att få tillåta vårjakt.
          </note>
          <note n="b27f0c4b">
            Jag har dock viss förståelse för skärgårdsbefolkningens önskemål
            om att få återuppta en gammal jakttradition. Skälen mot att återuppta
            en sådan tradition är emellertid ännu starkare nu än när riksdagen
            år 1977 tog ställning mot vårjakten.
          </note>
          <note n="7afd4edb">
            Från den 1 januari i år har Sverige nämligen att tillämpa EG:s
            direktiv om bevarande av vilda fåglar.
          </note>
          <note n="beecf7fe">
            Enligt fågeldirektivet gäller att flyttfåglar inte får jagas
            under återkomsten till häckningsplatserna. Jakt får inte heller
            ske under häcknings- eller uppfödningssäsongen.
          </note>
          <note n="860f8aac">
            Skärgårdsutredningen uttalade att ett eventuellt införande av
            en vårjakt får anses förutsätta att riksdagen på förslag av regeringen
            gör den bedömningen att våra internationella åtaganden medger
            en sådan jakt. Eftersom jag anser att våra internationella åtaganden
            inte medger vårjakt på sjöfågel har jag inte för avsikt att föreslå
            regeringen att förelägga riksdagen en proposition med det innehållet.
          </note>
          <note n="059d528b">
            Fågeldirektivet ger vissa möjligheter till undantag från det
            nämnda jaktförbudet om det inte finns någon annan lämplig lösning
            och om jakten avser en begränsad mängd fåglar och sker under strängt
            reglerade former. Jag avser inte heller att verka för att ett
            sådant undantag införs för en jakttradition som inte utövats under
            åtminstone 40 år och som saknar all ekonomisk betydelse.
          </note>
          <note n="4f21e6de">
            Sammanfattningsvis avser jag således att hantera frågan om vårjakt
            på ejder på det sättet att någon sådan jakt inte införs. Till
            grund för denna inställning ligger bl.a. Naturvårdsverkets synpunkter
            i frågan.
          </note>
          <note n="c8d00e78">
            Anf. 47 GUDRUN LINDVALL (mp)
          </note>
          <note n="c4e6e1b9">
            Herr talman! Jordbruksministern! Jag är mycket nöjd med svaret.
            Jag är mycket glad att vi har ett gemensamt synsätt i denna fråga,
            liksom vi hade i fallet morkulla.
          </note>
          <note n="d3ac58f9">
            Bakgrunden till interpellationen är en motion som jag väckte
            under den allmänna motionstiden i januari.
          </note>
          <note n="8e78b2e2">
            Vi kan titta på Östersjön som biotop, och vi vet att det är en
            biotop som i dag utsätts för många hot.
          </note>
          <note n="d09203cd">
            Det är miljöhoten, som vi kan se i form av M 74, där laxyngel
            och även torskyngel dör. Man vet egentligen inte riktigt vad det
            beror på, mer än att det är miljöfaktorer.
          </note>
          <note n="d094a551">
            Det är övergödningen, som leder till att det blir alltmer småfisk.
            Då kommer man bl.a. in på frågan om skarv, som vi skall diskutera
            senare i dag.
          </note>
          <note n="6ec8d91f">
            Vi kan också se att antalet oljeolyckor tyvärr tenderar att öka.
            Under det senaste året har tiotusentals fåglar fått skjutas på
            grund av oljeskador, mest alfågel.
          </note>
          <note n="77dd2252">
            Ejder är en fågel som lever nästan uteslutande på blåmusslor.
            En art som är så beroende av enskilt födoslag kan lätt få problem
            om något miljögift skulle drabba födan, i detta fall blåmusslor.
            Det innebär att ejderpopulationen utsätts för vissa risker ändå
            i
          </note>
          <note n="306d378a">
            Östersjön. I dagens läge är inget hot alls för ejderpopulationen.
          </note>
          <note n="c53baa06">
            I EU:s fågeldirektiv står det mycket klart och tydligt att en
            vårjakt inte kan tillåtas därför att flyttande fåglar under flytt
            till häckningsplats inte skall jagas. Jag är glad att jordbruksministern
            delar min uppfattning att detta gör det omöjligt att återinföra
            en vårjakt på ejder.
          </note>
          <note n="bf9f3d72">
            Sverige har internationellt ett högt anseende när det gäller
            fågelskydd. Vi har agerat mycket t.ex. när det gäller fångsten
            av kramsfågel i Italien som tillåter jakt under häckningstid.
            Om Sverige skulle införa den typen av jakt skulle det allvarligt
            kunna påverka de internationella samtal där vi ofta har en ledande
            position. Jag anser att det är oerhört viktigt att vi kan bibehålla
            den positionen så att vi verkligen kan vara ett land som går före
            i det här avseendet.
          </note>
          <note n="c8615c5c">
            Sedan vet vi också att den biologiska mångfalden, som vi talar
            så mycket om, tenderar att minska i vårt land. Vi vet att fågelpopulationerna
            krymper i många fall, inte bara så att vissa arter försvinner
            utan också så att mängden fåglar inom vissa arter tenderar att
            minska. Det gör att vi bör vara restriktiva när det gäller fåglar,
            anser jag.
          </note>
          <note n="93cf8ace">
            Sammanfattningsvis vill jag säga att jag är mycket tacksam för
            svaret, och jag hoppas att vi kan hitta flera frågor där vi kan
            vara överens. Jag förmodar att någon ytterligare debatt mellan
            oss i den här frågan inte är aktuell. Som sagt är jag mycket tacksam
            och glad.
          </note>
          <note n="89e2e9e7">
            Anf. 48 CARL G NILSSON (m)
          </note>
          <note n="6339d6cd">
            Herr talman! Det här är en fråga som diskuterats i riksdagen
            nästan varje år som jag har varit ledamot och dessutom redan många
            år tidigare. Vårjakten på ejder är en jaktform som är tillåten
            i Finland och har funnits där sedan lång tid tillbaka.
          </note>
          <note n="991751f4">
            Jag noterar att jordbruksministern och jag är överens om att
            den begränsade vårjakt som
          </note>
          <note n="678eb13e">
            Jägarförbundet föreslår i och för sig inte skulle vålla några
            problem ur beståndssynpunkt. Det tycker jag är ett viktigt påpekande
            i sammanhanget.
          </note>
          <note n="9452d605">
            Skärgårdsutredningen har som sitt enda konkreta förslag sagt
            att man borde kunna pröva den här formen av jakt. Jag tycker att
            det är beklagligt att man inte enligt de förslag som finns skulle
            våga låta pröva en sådan form av jakt och att man avvisar tanken
            under motivet att vi har internationella åtaganden som inte tillåter
            detta. De internationella konventioner,
          </note>
          <note n="2f944e73">
            Pariskonventionen och Bernkonventionen, som behandlar frågan
            har Sverige enligt min mening gjort klara undantag för att få
            möjlighet att ha den här typen av jakt.
          </note>
          <note n="a36beea3">
            När det gäller EU:s fågeldirektiv och regler finns det ganska
            klart möjligheter för regeringen, om viljan finns, att tillåta
            en sådan jakt. Det står nämligen i artikel 9 att medlemsstaterna
            får, om det inte finns någon annan lämplig lösning, medge undantag
            från bestämmelserna. Det ges olika exempel på undantag.
          </note>
          <note n="eee606dd">
            Under punkt C i artikel 9 står det att man kan "under strängt
            kontrollerade förhållanden och på selektiv grund tillåta fångst".
            Jag menar att den här jakten har en sådan form att det skulle
            kunna vara en lämplig lösning.
          </note>
          <note n="c13a43e7">
            Om viljan finns är det ur konventionssynpunkt inget problem att
            tillåta detta. Om det däremot ur politisk synpunkt och i jaktpolitisk
            mening inte är i enlighet med regeringens vilja, skall det sägas.
          </note>
          <note n="fd28afa7">
            Anf. 49 ARNE ANDERSSON (m)
          </note>
          <note n="7eeda76c">
            Herr talman! När jag nu tar mig friheten att komplettera Carl
            G Nilsson gör jag det med den utgångspunkten att jag på något
            sätt tycker mig kunna skönja en successiv förskjutning av de traditionella
            jaktformerna i negativ riktning utan att det har det gedigna stöd
            som ändå åberopas. Jag kan inte låta bli att nämna att angående
            annan jakt, som inte står på föredragningslistan i dag men som
            vi berörde häromdagen, hänvisade jag till det dokument som riksdagen
            trots allt tagit ställning till mycket entydigt och klart. Med
            åberopande av den debatten bekymrar det mig litet att jordbruksministern
            även med en felaktig motivering sopade detta under mattan och
            var nöjd, hon tyckte att det var en utveckling i bra riktning.
            Jag tycker att det är onödigt för jordbruksministern, så ohejdat
            populär som hon är, att ställa sig på kant de 200 000-250 000
            jägarna. Det är trots allt dessa som i dag vårdar våra viltstammar
            och ser till att de finns. Säg inte till mig nu att det kan ha
            gått snett på sina håll! Naturligtvis kan det ha gjort det med
            tanke på att det är 250 000 som sysslar med detta. Men visst har
            det gått ganska bra. Det är trots allt jägaren som kröker sitt
            finger vid jakt och som avgör om det blir skott eller inte. Med
            andra ord är detta en ansvarsfull och klok grupp människor som
            sköter detta. Ge dessa det förtroende som de förtjänar.
          </note>
          <note n="98a92163">
            De håller stämma i Stockholm i morgon, och det skulle kännas
            motbjudande att de som enda grupp i vårt land skulle tycka att
            jordbruksministern inte har förstått sig på det här. För den skull
            vädjar jag, med tanke på den tradition som omfattas av så många
            människor och som har vårdats väl, att dessa skulle ges det förtroende
            som de förtjänar.
          </note>
          <note n="208397fa">
            Anf. 50 Jordbruksminister MARGARETA
          </note>
          <note n="646af749">
            WINBERG (s)
          </note>
          <note n="b1702202">
            Herr talman! Låt mig först ta EU:s direktiv om bevarande av vilda
            fåglar. Det står att jakt enligt fågeldirektiv inte får ske under
            häcknings- eller uppfödingsperioden. Flyttfåglar får inte heller
            jagas när de återvänder till häckningsplatsen. Undantag från bestämmelserna
            får göras bl.a. för att hindra skador av fåglarna. Enligt vad
            jag vet förorsakar ejder inga skador, möjligen i musselodlingar
            på Västkusten.
          </note>
          <note n="0042007a">
            Dessutom får undantag göras, om det inte finns någon annan tillfredsställande
            lösning, för att under strängt kontrollerade former och på selektiv
            grund tillåta jakt för förnuftig användning av vissa fåglar i
            ett litet antal. Enligt praxis tillåter EU att motsvarande 2 %
            av arten får jagas med stöd av den senare bestämmelsen.
          </note>
          <note n="800d606b">
            Den bedömning som vi har gjort är att EU-
          </note>
          <note n="60fcfec5">
            domstolen nog är av den uppfattningen att annan tillfredsställande
            lösning är att vänta med jakten till den långa allmänna jakttiden
            under hösten. Det är den tolkning som vi har gjort.
          </note>
          <note n="8580d547">
            Carl G Nilsson säger att Skärgårdsutredningen föreslog detta.
            Det gjorde den inte. Jag återgav vad
          </note>
          <note n="0cc4ed4e">
            Skärgårdsutredningen sade: Det bör vara en strävan att så långt
            det är möjligt med hänsyn till väsentliga allmänna intressen att
            tillgodose önskemålet.
          </note>
          <note n="d3f1d2e1">
            Jag anser inte att detta är ett väsentligt allmänt intresse,
            speciellt inte när det är så pass få som troligen skulle kunna
            komma att använda sig av det.
          </note>
          <note n="6c1c2835">
            Men det var alltså inget förslag från
          </note>
          <note n="0016377a">
            Skärgårdsutredningen, bara en synpunkt.
          </note>
          <note n="a2120dae">
            Arne Andersson tycker sig se en successiv förskjutning i negativ
            riktning. Det beror alldeles på ur vems perspektiv man ser saken.
            Ser man det i strikt jägarperspektiv kan det möjligen uppfattas
            så. Jag tycker att våra jägare sköter sig, precis som Arne
          </note>
          <note n="11bbe3c1">
            Andersson sade, som regel bra i Sverige. Det är inget fel på
            dem. Tvärtom är det en fritidssysselsättning med en lång tradition.
            Det är väldigt många människor som håller på med det, och det
            är bra ur många aspekter. Men därifrån till att, som vi nu diskuterar,
            återuppta någonting som inte har varit tillåtet under så lång
            tid ser jag inte som någon stor och avgörande fråga för jägarna,
            vare sig för den ena eller för den andra jägarorganisationens
            kongress nu i helgen.
          </note>
          <note n="7fa846ae">
            Dessutom kan man fråga varför ni inte kom med ett förslag om
            ni tycker att det är så viktigt under de tre år ni hade chansen.
            Om jag inte misstar mig stoppade jordbruksutskottet 1977, när
            den dåvarande borgerliga regeringen lade fram ett förslag, förslaget.
          </note>
          <note n="2cecc596">
            Jag vet inte om Arne Andersson då satt där, men det stoppades
            i alla fall av riskdagen. Jag ser ingen anledning nu med ett EU-medlemskap
            att förändra detta - tvärtom.
          </note>
          <note n="a4f67157">
            Anf. 51 GUDRUN LINDVALL (mp)
          </note>
          <note n="f6f7d18a">
            Herr talman! Det är precis som jordbruksministern säger: Det
            finns inget problem med ejdern som kan lösas genom att införa
            vårjakt. Populationen utgör inget hot eller problem på något vis.
            Jag har svårt att se vad som skall lösas, som jägarna säger, med
            en vårjakt.
          </note>
          <note n="b8227677">
            Jag kan garantera att det finns många som har andra intressen
            av naturen, t.ex. naturvårdare, biologer och ornitologer. Vi uppskattar
            mycket det synsätt som nu börjar finnas hos regeringen, att vi
            skall titta noggrannt på jakten och lägga andra värderingar i
            jakten. Vi måste se vilka möjligheter vi har att påverka internationellt
            - vi protesterar t.ex.
          </note>
          <note n="09492458">
            rejält mot en del jaktformer i andra EU-länder - och dessutom
            lägga mer biologiska aspekter på populationer av fåglar t.ex.
            innan vi inför jakt.
          </note>
          <note n="f7dcaa5b">
            Jag är glad att flera får vara med och diskutera förutsättningarna
            för jakten, för det har saknats litet i
          </note>
          <note n="8d77eb1d">
            Sverige. Det har varit så att jägarna har formulerat både frågorna
            och svaren. Vi är många som känner att vi gärna vill vara med
            i den här diskussionen. Jag tycker inte att det är fel, och jag
            skulle bli väldigt förvånad om jägarna anser att det är fel.
          </note>
          <note n="1b3b713d">
            En diskussion tjänar alltid på att vara vid. Ju mer kunskap vi
            kan få innan vi eventuellt inför nya typer av jakt, desto bättre
            är det. Det är ändå viltet det handlar om, till syvende och sist.
            Jag kan garantera att med den här typen av beslut kommer jordbruksministern
            att bli mycket populär även i de kretsar som jag kanske representerar,
            nämligen kretsen av oss som har ett gediget naturvårdsintresse,
            bl.a. ornitologer och biologer. Jag är mycket glad över att jordbruksministern
            så klart och entydigt framför sina synpunkter här i dag.
          </note>
          <note n="8ed74744">
            Anf. 52 ARNE ANDERSSON (m)
          </note>
          <note n="61488395">
            Herr talman! Att förslaget stoppades i jordbruksutskottet var
            den första olyckan som hände när jag lämnade utskottet 1977, jordbruksministern.
          </note>
          <note n="74d5b304">
            Sedan har dessa förslag inte kommit på löpande band, men det
            skall vi inte tala om nu.
          </note>
          <note n="5f2f9a09">
            Däremot vill jag bestämt hävda att det är ett viktigt samhällsintresse,
            att vår svenska skärgård också i ytterskärgården har en fast befolkning.
            Det är inte fråga om att Carl G Nilsson och jag behöver skjuta
            ejder. Jag har aldrig skjutit någon ejder. Jag talar för principen.
            Jag talar för en befolkning som jagar, sannolikt inte för sin
            överlevnad, men för bevarandet av den jaktliga tradition som finns,
            kan bevaras och - vilket vi tydligt är helt överens om -
          </note>
          <note n="e57e2957">
            inte har det minsta med populationen att göra.
          </note>
          <note n="4cd507d7">
            Möjligen blandar jag ihop orsak och verkan. Men anledningen till
            att jag tog till orda, och det avslutar jag nu med, är den förskjutning
            som synes kunna ske på grund av att traditionslösa opportunister
            ställer frågor i kammaren och därmed lyckas påverka saker.
          </note>
          <note n="76c2493d">
            Det är mitt enda ärende med detta inlägg. Vi bör nog hjälpas
            åt så att så inte sker, jordbruksministern.
          </note>
          <note n="86fac367">
            Anf. 53 Jordbruksminister MARGARETA
          </note>
          <note n="646af749">
            WINBERG (s)
          </note>
          <note n="9a755c77">
            Herr talman! Jag vill för det första bestämt vända mig mot språkbruket
            som herr Andersson använder.
          </note>
          <note n="68c59ad5">
            Riksdagen är faktiskt det förnämsta debattforumet i det här landet.
            Att kalla vissa, oavsett vem, för
          </note>
          <note n="6b92cf43">
            "traditionslösa opportunister" tycker jag är mycket grovt.
          </note>
          <note n="1e242259">
            Jag kan vara, om inte lika grov men ändå frän tillbaka, och säga
            att jag tycker att i denna kammare har jägarintresset varit väldigt
            starkt förankrat. Det behöver inte vara något fel, men det är
            också väldigt viktigt att det finns en motpol och att det inte
            blir ett ensidigt jägarintresse som dominerar både debatten och
            besluten. Det är viktigt att det finns motpoler.
          </note>
          <note n="044f6686">
            På tal om popularitet, är det ju så att man inte kan vara älskad
            av alla. Man får välja sina strider i den mån man tycker att man
            vill ta strid. Det har jag gjort i det här fallet. Jag bryr mig
            faktiskt inte om det, för det är inte fråga om populariet att
            besluta i den ena eller andra riktningen, åtminstone inte för
            mig. Det är möjligt att det är så i Moderata samlingspartiet,
            men de grunder på vilka jag fattar beslut är helt andra.
          </note>
          <note n="4563be9d">
            Vad gäller den här förskjutningen: Kanske det är så att vi får
            en förskjutning av besluten på grund av att det inte längre så
            ensidigt är jägarintressen som dominerar debatten. Men det tycker
            jag i så fall är både rimligt och riktigt.
          </note>
          <note n="10e5de56">
            Anf. 54 GUDRUN LINDVALL (mp)
          </note>
          <note n="8be1552f">
            Herr talman! Det här uttrycket som Arne
          </note>
          <note n="77c5d477">
            Andersson använde visar litet grand hur det är att försöka ge
            sig in seriöst i en debatt om jakt i Sverige.
          </note>
          <note n="614c9612">
            Man bemöts på ett mycket oseriöst och fult sätt.
          </note>
          <note n="8b911448">
            Jag läste zoologi redan 1967, och jag kan garantera Arne Andersson
            att jag har umgåtts med enormt många jägare. Jag har haft många
            jägare som lärare. Faktum är att jag inte alls, på något sätt,
            är det ni brukar försöka få oss som vill diskutera jakt till,
            nämligen en fanatisk antijägarmänninska. Jag har själv jakthundar
            och jag är ofta ute tillsammans med goda vänner på jakter.
          </note>
          <note n="7b375bd3">
            Jag tycker att vi måste få en diskussion om jakt som lyfter sig
            över det perspektiv som Arne
          </note>
          <note n="f3349e39">
            Andersson just gav ett exempel på. Vi måste få en öppen diskussion
            om jakt, där naturvårdare, biologer och människor som inte är
            medlemmar i Svenska jägarförbundet och säger det man skall säga
            om man är jägare får vara med i diskussionen. Jag tror att det
            även kommer att gynna jakten fortsättningsvis.
          </note>
          <note n="8b4ed02a">
            Då kommer vi att få den seriösa debatt runt jakt, som vi faktiskt
            hade när jag läste zoologi i slutet av
          </note>
          <note n="0377baae">
            1960-talet. Vi var ute på Öster Malma och satt och pratade med
            Lambart von Essen och var faktiskt överens. Sedan har det skett
            någonting med jägarna i
          </note>
          <note n="765bd047">
            Sverige. Det har blivit en hårdare attityd. Det har blivit mer
            intresse för skottillfället i stället för naturupplevelsen.
          </note>
          <note n="a475557b">
            Den här hårdnande attityden hos jägare tror jag skadar även jägarintressena.
            Jag skulle önska att jägarna i Sverige lyssnade litet grand på
            Lambart von
          </note>
          <note n="72ff0a1b">
            Essen, t.ex. i det TV-program som gick för ett tag sedan, där
            han också vågar kritisera hur jägarna diskuterar jakt i dag.
          </note>
          <note n="b032467a">
            Låt oss få en seriös debatt runt jakten, men låt oss absolut
            slippa den avart av argumentation som Arne
          </note>
          <note n="a3a2b93c">
            Andersson just gav exempel på. Jag kan garantera att jag är rätt
            påläst på de här frågorna. Du och jag kan gärna ta en diskussion
            om det här, för jag tror att vi har mycket att ge varandra. Men
            låt oss slippa den här typen av slängar här i kammaren.
          </note>
          <note n="ea5e9322">
            Överläggningen var härmed avslutad.
          </note>
          <note n="d92cf7be">
            8 § Svar på interpellation 1994/95:143 och fråga 1994/95:483
            om erkännande av tornedalingarnas minoritetsstatus m.m.
          </note>
          <note n="b116c54d">
            Anf. 55 Jordbruksminister MARGARETA
          </note>
          <note n="646af749">
            WINBERG (s)
          </note>
          <note n="3601a109">
            Herr talman! Siv Holma har frågat mig om regeringen avser att
            vidta åtgärder för att tornedalingar skall bli erkända som en
            inhemsk minoritet och om regeringen avser att ta initiativ för
            att underteckna Europarådets konvention om regionala språk och
            minoritetsspråk, som syftar till att skydda de historiska regional-
            och minoritetsspråken i
          </note>
          <note n="559cee5b">
            Europa.
          </note>
          <note n="fa28223b">
            Andreas Carlgren har frågat arbetsmarknadsministern på vilket
            sätt han avser att säkerställa finska språkets särställning i
            direktiven till den parlamentariska beredningen om svensk anslutning
            till Europarådskonventionen om regionala språk och minoritetsspråk.
            Arbetet inom regeringen är så fördelat att det är jag som skall
            svara på Andreas
          </note>
          <note n="9639688c">
            Carlgrens fråga.
          </note>
          <note n="5d942ef3">
            Det finska språket har talats inom det svenska rikets gränser
            under hela rikets existens. Genom att den svenska gränsen år 1809
            drogs mitt i den finskspråkiga bygden i Tornedalen uppkom en finsktalande
            minoritet i Sverige.
          </note>
          <note n="e57fe6b0">
            I regeringsformen sägs i 1 kap. 2 § att etniska, språkliga och
            religiösa minoriteters möjligheter att behålla och utveckla ett
            eget kultur- och samfundsliv bör främjas. Genom den bestämmelsen
            har grundvalen för svensk invandrings- och minoritetspolitik programmatiskt
            förankrats i grundlagen. I 2 kap. 15 § regeringsformen sägs att
            lagar eller andra föreskrifter inte får innebära att en medborgare
            missgynnas därför att han med hänsyn till ras, hudfärg eller etniskt
            ursprung tillhör en minoritet.
          </note>
          <note n="6bc25c23">
            Dessa och övriga regler i regeringsformen står i god samklang
            med Sveriges folkrättsliga förpliktelser när det gäller minoritetsskydd.
            Av särskilt intresse i detta sammanhang är artikel 27 i 1966 års
            FN-
          </note>
          <note n="a1c5eca5">
            konvention om medborgerliga och politiska rättigheter, som bl.a.
            syftar till ett skydd för rätten att ha ett eget kulturliv.
          </note>
          <note n="4b29091e">
            Regeringsformens bestämmelser gäller alla minoriteter i Sverige.
            Vi har inget system som innebär att en myndighet, regeringen eller
            riksdagen fattar beslut om att officiellt erkänna en viss befolkningsgrupp
            som en minoritet. När det gäller samerna har det exempelvis i
            den s.k.
          </note>
          <note n="2d977797">
            samepropositionen, proposition 1992/93:32 om samerna och samisk
            kultur, uttalats att de utgör en sådan minoritet som omfattas
            av bestämmelserna i regeringsformen.
          </note>
          <note n="46d20957">
            Något särskilt beslut om detta har dock inte fattats. Uttalandena
            om att samerna utgör en etnisk minoritet innebär inte heller på
            något sätt att tornedalingarna inte skulle vara en sådan minoritet.
          </note>
          <note n="4537cf76">
            För egen del anser jag att tornedalingarna är en inhemsk minoritet,
            men ser för den skull inget skäl att föreslå en ordning som innebär
            att dessa och andra minoriteter skall erkännas officiellt genom
            ett särskilt beslut.
          </note>
          <note n="3c865fcf">
            Frågan om att ge finskan status som minoritetsspråk har under
            senare år aktualiserats bl.a.
          </note>
          <note n="bd9d777e">
            genom framställningar till regeringen om att Sverige bör underteckna
            Europarådets konvention om regionala språk och minoritetsspråk.
            Den dåvarande regeringen uttalade i regeringens skrivelse
          </note>
          <note n="bbe38b47">
            (1994/95:1) om finska språkets ställning i Sverige att det är
            viktigt att ett slutligt ställningstagande till ett svenskt undertecknande
            av den konventionen föregås av en noggrann prövning så att syftet,
            att stärka regional- och minoritetsspråk, verkligen uppnås.
          </note>
          <note n="bebe2733">
            Regeringen uttalade därför att den hade för avsikt att tillsätta
            en parlamentarisk beredning med uppgift att bedöma om, och i så
            fall på vilket sätt, som Sverige bör ansluta sig till Europarådskonventionen
            om regionala språk och minoritetsspråk. Oavsett slutsatserna i
            en sådan beredning kan konventionens innehåll och syfte enligt
            regeringsskrivelsen ligga till grund för det fortsatta arbetet
            med att stärka såväl det finska som det samiska språkets ställning.
          </note>
          <note n="c93de9ab">
            Även den nuvarande regeringen anser att det bör utredas om Sverige
            bör ansluta sig till Europarådets konvention om regionala språk
            och minoritetsspråk.
          </note>
          <note n="84763c44">
            Regeringen har därför nyligen beslutat att tillsätta en kommitté
            med uppdrag att utreda om, och i så fall på vilket sätt, som Sverige
            bör ansluta sig till den aktuella konventionen. I kommitténs uppdrag
            ingår även att utreda om en svensk anslutning till konventionen
            också kan omfatta det finska språket.
          </note>
          <note n="6c344bbc">
            Utredningens förslag får sedan ligga till grund för ett ställningstagande
            om Sverige skall underteckna konventionen.
          </note>
          <note n="ce90291f">
            Anf. 56 SIV HOLMA (v)
          </note>
          <note n="cfe7bf43">
            Herr talman! Jag vill börja med att tacka för interpellationssvaret,
            men samtidigt är jag besviken över att svaret så omedvetet gör
            en sammanblandning av finska och tornedalsfinska. Jag skulle därför
            vilja fråga hur det kommer sig att minoritetsfrågorna handläggs
            av Jordbruksdepartementet. Vad finns det för logisk förklaring
            till denna ordning?
          </note>
          <note n="56a55b99">
            Frågeställningen blir inte mindre aktuell av att jag fått reda
            på att en platsannons införd i DN i slutet av maj, enligt vilken
            Jordbruksdepartementet söker en chef och en handläggare till en
            same- och utbildningsenhet, innehåller följande text:
          </note>
          <note n="d78aa1f8">
            "Enheten, som är nyinrättad, ansvarar för ärenden om samer och
            andra nationella minoriteter, rennäringen, högskoleutbildning,
            forskning, bevakande av genresurser, genteknik, jakt- och viltvård
            samt administrativa ärenden om Sametinget,
          </note>
          <note n="ed41c95d">
            Styrelsen för samefonden, Sveriges lantbruksuniversitet samt
            Skog- och jordbrukets forskningsråd. Vid tillsättningen av chef
            värdesätts särskilt akademisk examen med naturvetenskaplig inriktning,
            kunskaper om svenskt samhällsliv, inkl.
          </note>
          <note n="797d44c2">
            minoritetsfrågor, språkkunskaper, erfarenhet från forskning och
            utveckling, ledaregenskaper, analytisk förmåga, mål- och resultatinriktning."
            Det heter vidare: "Handläggartjänsten gäller samefrågor och sökanden
            bör vara jurist, språkkunnig, analytisk, måloch resultatinriktad."
          </note>
          <note n="926d9742">
            Den här annonsen visar, om den är korrekt beskriven för mig,
            med eftertryck att regeringen inte tänker ta de inhmeska minoriteternas
            språk- och kulturfrågor på allvar. Det saknas en definition på
            vad som menas med minoriteter. Troligtvis inkluderar formuleringen
            "samer och andra nationella minoriteter" zigenare, tornedalingar
            och kanske också sverigefinnar. En mer parodisk formulering av
            regeringens ambitioner när det gäller minoritetsfrågorna än den
            införda annonsen kan man knappast få.
          </note>
          <note n="9767a1e0">
            Herr talman! Jag har personliga intressen i den här interpellationen.
            Mina rötter finns i den tornedalska kulturen. Mina far- och morföräldrar
            talade enbart finska. De kunde ingen svenska, precis som de flesta
            i
          </note>
          <note n="ea003a92">
            Tornedalen i slutet av 1800-talet. Finska har varit det dominerande
            språket ända sedan tidig medeltid.
          </note>
          <note n="533abe51">
            Nedre delen av Torne älvdal befolkades av västfinnar och karelare
            under 1100-talet. Fram till 1809, när gränsen mellan Sverige och
            Finland drogs längs
          </note>
          <note n="e0a2dec2">
            Torne älvdal, var kulturen enhetlig och homogen.
          </note>
          <note n="0fae29f9">
            Svenska språket hade liten inverkan ända fram till
          </note>
          <note n="cdcfa17e">
            1888, när de första statsskolorna inrättades. Kravet för inrättandet
            av en skola var att undervisningen enbart skulle ske på svenska,
            och under de första decennierna av 1900-talet genomfördes reformen
            helt ut.
          </note>
          <note n="07ca5929">
            Under tidigt 20-tal etablerade ett antal vandringsbibliotek i
            Tornedalen, som endast fick innehålla god svensk litteratur. På
            detta sätt ville man hindra att vuxna och skolbarn skulle tillägna
            sig finskspråkig litteratur och därmed riskera att bli mindre
            motiverade till att lära sig läsa och skriva på svenska. Under
            detta decennium föddes mina föräldrar, som under 30-talet fick
            sin sexåriga skolgång.
          </note>
          <note n="391dd55c">
            Gunnar Kieri ger följande färgstarka beskrivning i sin bok "Jag
            ska ändå inte stanna" av hur det kunde vara i skolan när det var
            förbjudet att tala sitt modersmål:
          </note>
          <note n="99adcea6">
            "I Lars klass fanns två flickor som alltid var tillsammans. Marta
            och Emmy. De var kusiner. En dag blev de osams. Under rasten grälade
            de. - Du tokig. - Du mera tokig. - Du kossa. - Inte jag. Du mera
            kossa. - Nä du. - Du skvallerbytta. Det var ett gräl utan ord.
            Förtvivlat sökte de ord att drämma till med, att verkligen säga
            vad de tyckte om varandra just då men de hade inte tillgång till
            orden. Innanför skolgårdsstaketet fick de inte prata finska och
            svenska kunde de inte. Några enstaka ord och meningar hade fastnat
            men de var för få för att kunna gräla med. De finska orden fanns
            i munnen hela tiden, dräpande, kvicka, giftiga, men de fick inte
            användas. De var förbjudna. Att prata finska var lika straffbart
            som att stjäla. Då kom riset fram. Åtskilliga gånger hade
          </note>
          <note n="c8f4daae">
            Fröken skickat ut den som pratat finska på rasten efter riset.
            Sedan slog hon utan förbarmande över händerna och nog hade en
            del fått på bara ändan också.
          </note>
          <note n="30150c33">
            Förtvivlade och gråtfärdiga sprang Marta och Emmy in när det
            ringde. De ville knuffa varann men Fröken stod i dörren så de
            vågade inte. Men förtvivlan över att inte få säga allt det som
            kunde sägas, de dräpande orden som skulle fått den andra helt
            mållös, fanns kvar i bröstet. Det blev svårt att följa med under
            lektionen. Av någon anledning fick Emmy sluta en timme tidigare
            än Marta den dagen. Genast ute på skolgården fortsatte grälet.
            - Du skvallerbytta. - Du tokig. Men så snart Emmy kommit utanför
            skolgårdsgrinden fick hon också använda sitt modersmål. - Uskok
            sie saaterin kläppi että sie olet joku. Suu ko navetanlunkka ja
            hamphaat harvassa ko telefonintolpat. Korvat ko jäneksellä ja
            turpa niinku hevosella. Ja niin köyhä että vaatheekki on diakoonipappi
            tuonut. Tror du satans unge att du är någon. Munnen som gödselluckan
            i ladugården och tänderna glesa som telefonstolpar. Öron som på
            en hare och truten som på en häst. Och så fattig att till och
            med kläderna har diakonprästen kommit med.
          </note>
          <note n="ababf9c5">
            Marta stod innanför staketet och försökte försvara sig.
          </note>
          <note n="57740fae">
            Tårarna rann nedför hennes kinder och gråten kvävde nästan orden.
            - Du bara skrika. Du bara skrika, var allt hon kunde säga. Sulle
            pitäs tehjä niinku paarmale. Panna tikku perssesseen ja viskata
            lentämhän. Med dig skulle man göra som med bromsen. En sticka
            i ändan och kasta iväg för att flyga. - Du bara skrika, försökte
            Marta igen men orden kvävdes av gråten. Deras gräl fortsatte tills
            rasten var slut. Ur Emmys mun rann orden utan uppehåll. Marta
            grät förtvivlat. Hon hade ingen möjlighet att försvara sig."
          </note>
          <note n="926dae3e">
            Anf. 57 ANDREAS CARLGREN (c)
          </note>
          <note n="29452e87">
            Herr talman! Också jag vill tacka jordbruksministern för svaret.
            Jag vill bara först säga att jag ställde frågan till jordbruksministern
            men att på grund av någon oklarhet antingen här i riksdagshuset
            eller i kanalerna mellan riksdagshuset och regeringskansliet skickades
            frågan till arbetsmarknadsministern. Detta sagt bara för att rätt
            skall vara rätt.
          </note>
          <note n="416d1a8d">
            Detta är en oerhört viktig fråga att ta upp.
          </note>
          <note n="e267fa8f">
            Historien om finskans ställning i Sverige är inte en historia
            som jag som svensk kan känna mig stolt över.
          </note>
          <note n="8df7e459">
            Jag tror att det är typiskt att vi många gånger bemöter minoriteter,
            kulturella och språkliga, med misstänksamhet och t.o.m. med intolerans.
          </note>
          <note n="b7a2f9f2">
            Man skulle ju kunna tro att det var länge sedan som Oskar II
            inför den första folkskola som grundades i Tornedalen - vid sekelskiftet
            - förklarade att språkfrågan i grunden är en försvars- och säkerhetspolitisk
            fråga. Men det är inte så länge sedan.
          </note>
          <note n="52c1d2d9">
            Jag blev själv förvånad när jag fick veta att det var så sent
            som i slutet av 50-talet som man upphävde förbudet mot att tala
            finska på rasterna i skolan i
          </note>
          <note n="7349fd93">
            Tornedalen, precis som Siv Holma har berättat om.
          </note>
          <note n="894c866e">
            Först då fick Tornedalens bibliotek i Övertorneå rätt att köpa
            in finskspråkig litteratur.
          </note>
          <note n="61520799">
            Margareta Winberg beskriver i interpellationssvaret hur den finsktalande
            minoriteten i Sverige uppkom genom att gränsen drogs genom
          </note>
          <note n="5c726e0d">
            Tornedalen 1809. Det är ju inte heller riktigt sant.
          </note>
          <note n="eb8533d0">
            Finska har talats på många håll i Sverige - i Dalarna, i
          </note>
          <note n="88a69d1a">
            Värmland, i Västmanland och också här i Stockholm.
          </note>
          <note n="2504a160">
            En besökare behöver bara gå på Katarina kyrkogård och se minnesstenarna
            resta över finnar som har bott här för att inse det. Många har
            varit och många är födda i Sverige och har finska som modersmål.
            Det är det som gör att finska är ett historiskt minoritetsspråk
            i Sverige.
          </note>
          <note n="95df2d51">
            Enligt min och Centerns uppfattning bör Sverige ansluta sig till
            Europarådets konvention om regionala språk och minoritetsspråk.
            Det är viktigt, eftersom jag är övertygad om att minoriteternas
            ställning runt om i
          </note>
          <note n="78e617be">
            Europa kommer att vara en av framtidens stora frågor.
          </note>
          <note n="513a7a4b">
            Jag vill att Sverige skall kunna engagera sig i de frågorna med
            full kraft, och jag tror vi får den kraften om vi ansluter oss
            till konventionen. Det skulle också stärka den sverigefinska gruppens
            möjligheter att delta i EU:s minoritetspolitiska arbete.
          </note>
          <note n="01315c02">
            Nu skall det ju bli en utredning om anslutning till
          </note>
          <note n="dcd7618b">
            Europarådskonventionen om regionala språk och minoritetsspråk.
            Jag tycker det är bra att det i
          </note>
          <note n="888e5dec">
            Margareta Winbergs svar uttryckligen sägs att man skall utreda
            om svensk anslutning till konventionen också kan omfatta det finska
            språket. Det är bra, eftersom de uttalanden som jordbruksministerns
            statssekreterare gjorde ställde till så mycket oklarhet, oro och
            irritation.
          </note>
          <note n="9306baa7">
            Men för att alla oklarheter en gång för alla skall vara borta
            och frågetecknen uträtade - ge besked på en punkt till! Den förra
            regeringen sade ju mycket tydligt i sin skrivelse till riksdagen
            att finskan är ett inhemskt språk i Sverige och att det finska
            språket har en särställning i Sverige. Den efter 1991 års val
            nyvalda riksdagen har sedan ställt sig bakom den skrivelsen. Jag
            undrar: Delar den nuvarande regeringen denna uppfattning?
          </note>
          <note n="30e20af7">
            Däremot är det mycket illa, om jag förstår svaret rätt, att den
            utredning som nu skall arbeta inte kommer att vara parlamentarisk.
            Jag satt med i utbildningsutskottet när vi behandlade den här
            frågan.
          </note>
          <note n="a395f2ea">
            Det var fullständigt klart i utskottets behandling att det gällde
            en parlamentarisk beredning och ingenting annat.
          </note>
          <note n="c12279b8">
            Jag skall läsa högt ur utskottsbetänkandet.
          </note>
          <note n="3803d4ba">
            Utskottstexter är aldrig roliga, men det här fallet var mycket
            tydligt:
          </note>
          <note n="6080652f">
            "Utskottet utgår från att regeringen kommer att tillse att arbetet
            med att stärka finska språkets ställning i Sverige fortgår på
            sätt som regeringen redogjort för i skrivelsen och att detta arbete
            inte avstannar i avvaktan på resultatet från den parlamentariska
            beredningen."
          </note>
          <note n="39d699ed">
            Det finns alltså inga missförstånd på den punkten:
          </note>
          <note n="791b63fa">
            Det är en parlamentarisk beredning som skall arbeta.
          </note>
          <note n="3399712a">
            När ni nu inte tillsätter en sådan, om jag förstår svaret rätt,
            missar ni chansen att förankra det här arbetet i hela det svenska
            samhället. Det är viktigt att ta vara på sakkunskapen bland företrädarna
            för den sverigefinska gruppen i Sverige.
          </note>
          <note n="25bc7d5a">
            Jag hoppas att Margareta Winberg ger ett bra svar på den här
            frågan.
          </note>
          <note n="6e5d475b">
            Anf. 58 ULF KERO (s)
          </note>
          <note n="fbfc62b7">
            Herr talman! Jag har som tornedaling ansett mig tvungen att på
            något sätt delta i denna interpellationsdebatt, som berör det
            språk jag dagligen talar - inte här i Stockholm, men när jag är
            på min hemmaplan. Både interpellanten och jag har ju efternamn
            som bekräftar vår bakgrund.
          </note>
          <note n="679c7a14">
            Jag går tillbaka litet till jordbruksministerns svar.
          </note>
          <note n="e492ae46">
            Hon talar visserligen om en parlamentarisk beredning, och det
            var just det som riksdagen talade om när man antog utbildningsutskottets
            betänkande i december.
          </note>
          <note n="5dfe1a43">
            Men regeringen har i en skrivelse den 18 maj talat om en kommitté,
            vilket jordbruksministern också bekräftar här. Jag måste liksom
            Andreas Carlgren fråga jordbruksministern varför denna ändring
            har skett under denna tid.
          </note>
          <note n="dcbe50ac">
            I svaret sägs vidare att jordbruksministern för sin egen del
            anser att tornedalingarna är en inhemsk minoritet, men det finns
            inget skäl att föreslå en ordning så att dessa och andra minoriteter
            erkänns officiellt genom särskilda beslut. Det är just det som
            alltid har varit svårigheten i vårt fall. Vi har inte erkänts
            som minoritet och vårt språk inte som inhemskt språk, men det
            har inte heller varit något invandrarspråk.
          </note>
          <note n="599e46c5">
            Detta har varit uppe i riksdagen vid flera tillfällen under årens
            lopp, bl.a. genom motioner från norrbottniska riksdagsmän. Dessa
            har avvisats just av de anledningarna.
          </note>
          <note n="8129d64f">
            I och med gränsdragningen 1809 klövs ett gemensamt område i Tornedalen
            i två delar. En kulturellt och språkligt finsk del blev kvar på
            den svenska sidan; det har jordbruksministern också sagt.
          </note>
          <note n="51c509a0">
            Under de 186 år som gått sedan dess har olika stadier av åtgärder
            avlöst varandra. Ett synsätt var bl.a. det som rådde under 1800-talets
            sista decennium, då försvars- och nationalistiska argument ledde
            till en mycket stark svenskundervisning i våra bygder.
          </note>
          <note n="de555055">
            Ett annat riksdagsbeslut var den s.k.
          </note>
          <note n="894c1b7a">
            Finnbygdsutredningen 1919, där man bl.a. i en riksdagsskrivelse
            betonade att en mera energiskt driven undervisning i svenska språket
            icke bör syfta till att undertrycka eller helt utrota finska,
            utan gränsbefolkningen må i stället ha möjlighet att lära och
            tala två språk.
          </note>
          <note n="159bead5">
            Tyvärr levde den gamla attityden kvar, och förbudet att tala
            finska på rasterna i skolorna levde kvar ända till 1950-talets
            senare hälft - en tid även jag kommer ihåg. Detta har givetvis
            varit av mycket stor betydelse för dagens situation.
          </note>
          <note n="34c783bb">
            I dag är förhållandena helt andra. STR-T,
          </note>
          <note n="0de67d7f">
            Tornedalingarnas riksförbund, och Academia
          </note>
          <note n="72342e2e">
            Tornedaliensis bedriver en omfattande verksamhet för att bevara
            och utveckla talad och skriven
          </note>
          <note n="fdf908db">
            Tornedalsfinska, meän kieli som vi även brukar kalla den.
          </note>
          <note n="a975ef9d">
            STR-T är numera också representerat i EU-
          </note>
          <note n="89e73352">
            organet för regionala språk och minoritetsspråk. I vårt fall
            är det inte några spänningar av något slag som ligger bakom, som
            på kontinenten, utan det är helt och hållet knutet till att bevara
            denna kultur och språkart. Gränsen har ju för övrigt ansetts vara
            världens fredligaste gräns.
          </note>
          <note n="6f3bb684">
            Ett annat viktigt inslag är de olika teatergrupper som på amatörnivå
            i olika former uppträder och förmedlar den tornedalska kulturen
            på just
          </note>
          <note n="bf9f7ef5">
            Tornedalsfinska.
          </note>
          <note n="d431384d">
            När nu regionen åter knyts ihop genom Finlands och Sveriges inträde
            i EU blir givetvis en mycket viktig fråga att bevara det tornedalsfinska
            språket för framtiden. Lokala kontakter har alltid kunnat fungera
            över gränsen just på grund av att vi har kunnat tala över gränsen.
          </note>
          <note n="ea0ebb90">
            Tornedalsrådet, som är en politisk sammanslutning med samtliga
            kommuner längs gränsen, är oerhört värdefullt för att kunna föra
            debatter och ha möten lokalt. Jag och min politiska generation
            kan göra det. Men hur går det med nästa generation politiker?
            Det vore ytterst tragiskt om vi måste ta in ett tredje språk i
            vår kultur.
          </note>
          <note n="b1744182">
            Herr talman! Min uppfattning skiljer sig från jordbruksministerns
            på så sätt att jag tycker tornedalingarna med sin Tornedalsfinska,
            liksom samerna med sin samiska, uppfyller alla kriterier på en
            inhemsk minoritet och ett inhemskt minoritetsspråk. Det bör inte
            råda någon oklarhet på den punkten, som jag ser det. Finskan har
            en särställning i det svenska samhället genom vår gemensamma historia,
            men det bör på intet sätt leda till svårigheter mellan våra grupper.
          </note>
          <note n="c3759329">
            Anf. 59 PAAVO VALLIUS (s)
          </note>
          <note n="90dc0d93">
            Herr talman! Jag hör också till den här andra gruppen av sverigefinländare
            som är födda i Finland och har flyttat till Sverige som invandrare.
            Jag har varit mycket aktiv i sverigefinska föreningar och arbetat
            med de här frågorna både lokalt och centralt i det här landet.
          </note>
          <note n="595e6185">
            Jag tycker att det är mycket bra att regeringen har fattat beslut
            om den här kommittén, som nu skall börja sitt arbete så att man
            kan få en lösning av de här frågorna så snart som möjligt. När
            man har diskuterat de här frågorna har jag känt att många inom
            kulturområdet väntar på den här utredningen. Det gäller t.ex.
            finska riksteatern och tidningsstödet.
          </note>
          <note n="3136d9e4">
            Jag skulle också vilja beskriva en annan minoritet som finns
            i Finland, nämligen den svenska minoriteten. Svenskarna i Finland
            är ett bra exempel på en språklig minoritet med mycket lång tradition.
            På ett utmärkt sätt har de visat hur en språklig minoritet i ett
            land verkligen kan berika hela landets kulturliv.
          </note>
          <note n="86fa3ae6">
            Om vi inte hade haft en svensk minoritet i Finland hade det nordiska
            samarbetet - särskilt samarbetet med Sverige - säkert varit mycket
            fattigare än vad det är i dag. Vi har fått uppleva att många representanter
            för den svenska minoriteten i Finland i Sverige har nått framgångar
            i kulturlivet.
          </note>
          <note n="f1e5c062">
            Det är precis det som vi sverigefinländare vill. Vi vill utveckla
            vårt språk och vår kultur här i Sverige -
          </note>
          <note n="a859ef25">
            den sverigefinska kulturen. Det är därför viktigt att vi också
            får dessa frågor utredda, så att finskan får en sådan ställning
            att vi kan bygga vidare på och fördjupa arbetet i dessa frågor.
            Speciellt viktigt är det när det gäller utbildning, kultur och
            de äldres situation.
          </note>
          <note n="63bf1753">
            Jag är också mycket bekymrad över beslutet om kommittén - att
            kommittén inte skall vara parlamentarisk. Det har klart och tydligt
            framgått av riksdagens beslut och utbildningsutskottets betänkande
            att en parlamentarisk utredning avsågs.
          </note>
          <note n="40002a13">
            Det har också Sinikka Bohlin och jag motionerat om.
          </note>
          <note n="6a288684">
            Därför tycker jag att det är litet bekymmersamt att man inte
            har fastnat för att utredningen skall vara parlamentarisk. Jag
            tror att det ändå är mycket viktigt att man då tar vara på den
            kunskap på djupet som ändå finns i en sådan här parlamentarisk
            kommitté, och sedan kan man förankra kommitténs arbete i hela
            landet.
          </note>
          <note n="e2e4edfd">
            Anf. 60 Jordbruksminister MARGARETA
          </note>
          <note n="646af749">
            WINBERG (s)
          </note>
          <note n="2ebca10a">
            Herr talman! Låt mig börja med att kommentera något som många
            av er har tagit upp, nämligen vad som har hänt tidigare och hur
            personer, i synnerhet barn och skolelever, har blivit bemötta
            när de har försökt tala finska. Detsamma gäller för samiska barn.
          </note>
          <note n="bcb1de07">
            Det är en fullständigt oacceptabel behandling. Jag hoppas att
            vi till att börja med kan vara helt överens om att det inte får
            gå till på det sättet.
          </note>
          <note n="62b6de99">
            Jag har själv jobbat mycket med samefrågor. Jag har sett hur
            samebarnen blev behandlade på sina internatskolor och framför
            allt på resorna mellan internatskolan och hemmet. Behandlingen
            var vedervärdig. Det måste vi alla känna till från historien och
            ha som ett avskräckande exempel ur historien. Så skall det aldrig
            få bli.
          </note>
          <note n="ecfb93c5">
            Jag tror också att EU-medlemskapet - som vi kan ha olika synpunkter
            på - medför att vi ändå blir mera rädda om vad vi har inom våra
            egna gränser, inklusive dessa olika grupper. Jag tror att vi månar
            mer om dem och uppvärderar dem som bra inslag i en mångfald som
            vi skall vara stolta över.
          </note>
          <note n="58cc8730">
            Jag tycker att det är roligt att den här debatten visar att det
            finns representanter som har de här olika bakgrunderna. Det är
            en ny sida hos riksdagen. Det visar på att även i den här församlingen
            är representativiteten mycket större nu än tidigare. Det tycker
            jag är bra.
          </note>
          <note n="eedaffc8">
            Jag skall nu svara på frågorna. Siv Holma undrade varför jag
            handlägger de här frågorna. Jo, frågor om nationella minoriteter
            följer samefrågorna. Så har det alltid varit. Man kan diskutera
            om man borde dela på det. Men därför har jag fått dessa frågor
            på mitt bord.
          </note>
          <note n="b5109e14">
            Jag har nu det samlade ansvaret för samefrågor, som jag av olika
            skäl tog över från utbildningsministern och Utbildningsdepartementet.
          </note>
          <note n="3e8b6cf2">
            Siv Holma tog upp den här annonsen, och det blev jag mycket förvånad
            över. I vår omorganisation på departementet har vi givit samefrågorna
            och frågor om minoriteter en kraftigt höjd status. Den här annonsen
            är ett uttryck för det. Vi förstärker tjänsterna på det här området
            jämfört med hur det har varit tidigare. Man kan inte i detalj
            definiera vad minoritetsspråk eller minoriteter är. Det har man
            inte ens gjort i regeringsformen. Den kritiken tar jag inte åt
            mig av. Tvärtom - den är helt grundlös. Det sker en medveten uppvärdering
            av de här frågorna från den nuvarande regeringens sida.
          </note>
          <note n="7d295d02">
            Andreas Carlgren ställde också några frågor och gjorde några
            kommentarer. Det gällde bl.a. ett uttalande som min statssekreterare
            har gjort. Jag måste be Andreas Carlgren precisera det, eftersom
            jag inte riktigt förstod vad han menade. Min statssekreterare
            och jag är naturligtvis helt överens om det här svaret och den
            här hållningen som vårt departement och regeringen därmed har.
          </note>
          <note n="60693ce0">
            Andreas Carlgren ställde också en fråga om finska som inhemskt
            språk och om dess särställning i
          </note>
          <note n="f332b1ee">
            Sverige, vilket har uttalats av den tidigare regeringen och av
            riksdagen. Den nuvarande regeringen står självklart bakom detta.
            Det visar sig på många sätt.
          </note>
          <note n="7da81bd0">
            Finskan har ju en särställning, t.ex. genom de finska skolorna
            som finns ända upp på gymnasienivå. Det sker t.ex. en ekonomisk
            prioritering av den gruppen.
          </note>
          <note n="9d65af88">
            Vi delar den uppfattningen.
          </note>
          <note n="cf4ff743">
            Flera av er har tagit upp frågan om kommittén och varför det
            inte är en parlamentariskt sammansatt grupp. Låt mig börja med
            att säga att ordförande för den här kommittén blir en parlamentariker
            - Carin
          </note>
          <note n="c93deaf7">
            Lundberg.
          </note>
          <note n="14711484">
            Skälet är att vi bedömer att det här i stor utsträckning gäller
            juridik. Sverige kan i dag tillämpa
          </note>
          <note n="e8ac61c6">
            26 stycken eller punkter i konventionen. För att vi skall få
            ansluta oss till konventionen krävs att vi tillämpar minst 35
            stycken eller punkter. Min utgångspunkt är att Sverige skall komma
            att underteckna konventionen. Därför blir kommitténs huvuduppgift
            att lämna förslag på vilka ytterligare stycken eller punkter som
            vi bör uppfylla. Det kommer att kräva vissa lagändringar. Kommitténs
            uppdrag är därför till stor del juridiskt. Det är mot den bakgrunden
            vi har valt att tillsätta en kommitté.
          </note>
          <note n="d4fa8d5f">
            Det finns även ett annat skäl. I det här arbetet kommer vi naturligtvis
            att använda oss av experter.
          </note>
          <note n="a0f265bf">
            Jag säger detta utan att missakta riksdagen, det vill jag verkligen
            inte göra. Det finns dock experter även på andra håll. Jag tänker
            på de personer som själva är berörda av det här. De kommer självfallet
            att vara representerade i kommittén - såväl samerna som de finsktalande
            i Sverige.
          </note>
          <note n="48fee51b">
            Anf. 61 SIV HOLMA (v)
          </note>
          <note n="1c2fd1c6">
            Herr talman! Jag delar jordbruksministerns uppfattning när det
            gäller EU-medlemskapets påverkan på synen på minoriteterna. Jag
            tror också att det är som jordbruksministern säger, att det är
            en uppvärdering jämfört med tidigare. Men jag tycker att det fortfarande
            finns en hel del att göra.
          </note>
          <note n="5a9ccfdf">
            Jag tycker att det var viktigt att göra den här historieskrivningen,
            trots att man många gånger säger att man nu en gång för alla skall
            lämna det som har varit bakom sig och se framåt. Jag tror att
            om man kan sin historia kan man också gå vidare. Man kan inte
            bara lämna den utan att göra bra analyser.
          </note>
          <note n="1d039561">
            Jag gick i skolan under 50-talet. På den tiden ansåg man att
            man enbart skulle prata svenska med barnen. Det har inneburit
            att jag inte talar flytande tornedalsfinska. Jag har ett stort
            passivt ordförråd.
          </note>
          <note n="e65851bc">
            Under 50- och 60-talet lärde sig tornedalingarna att man antingen
            kan lära barnen ett fullvärdigt språk, dvs. svenska, eller två
            halvspråk. Det var en attityd som också stämde väl överens med
            befolkningens egen attityd till finskan. Det var bara ett muntligt
            språk som hade talats i nio århundraden och som dessutom starkt
            avvek från standardfinskan.
          </note>
          <note n="a33a569d">
            Tornedalingen upplevde sig som gäst i Finland och främling i
            Sverige.
          </note>
          <note n="a460c5b5">
            Men det finns också positiva saker. Precis som Ulf
          </note>
          <note n="5cd5f807">
            Kero var inne på, började en massa spännande saker hända i början
            av 80-talet. STRT, Svenska tornedalingarnas riksförbund, Tornionlaaaksolaiset,
            startades, och de ville utveckla den lokala kulturens möjligheter.
          </note>
          <note n="0f82c8c0">
            Amatörteatern växte i Tornedalen från ingenting till den kanske
            mest aktiva i svensk landsbygd.
          </note>
          <note n="85e49238">
            Tidskrifter, böcker och musik gavs ut på tornedalsfinska. Samtidigt
            fick den tornedalska kulturen så stor uppmärksamhet genom revitaliseringen
            av tornedalsfinskan att den uppfattades som en av de viktigaste
            faktorerna i denna process.
          </note>
          <note n="173bfd7b">
            Standardfinskan ansågs i stigande grad vara en nackdel i hemspråksundervisningen.
          </note>
          <note n="b2ebd62d">
            Länsskolnämnden i Norrbotten betonade redan under
          </note>
          <note n="448011aa">
            70-talet att man först bör lära skoleleverna det lokala språket
            - vårt språk, meän kieli - innan de närmar sig standardfinskan.
          </note>
          <note n="66ca5706">
            Herr talman! Jag tycker som sagt att det är positivt att jordbruksministern
            för egen del anser att tornedalingarna är en inhemsk minoritet.
            Det gör man också i direktiven för hemspråksundervisningen från
          </note>
          <note n="588ce432">
            1985.
          </note>
          <note n="93541712">
            Men jag tycker också att vi behöver en klarare definition av
            minoritetsbegreppet här i landet, och det har vi inte heller nu
            fått av jordbruksministern.
          </note>
          <note n="e38da359">
            Ministerns svar innehåller dock en viktig nyhet. Det är första
            gången som man från regeringshåll officiellt och klart pekar ut
            två grupper som tillhör denna kategori: samerna och tornedalingarna.
          </note>
          <note n="1402c994">
            Anf. 62 ANDREAS CARLGREN (c)
          </note>
          <note n="b12eb7c4">
            Herr talman! Först vill jag säga att det är bra att vi
          </note>
          <note n="4df7425f">
            - inte minst vi svenskar - är så överens om att behandlingen
            historiskt av en språklig och kulturell minoritet i Sverige har
            varit oacceptabel. Jag tror att vi som svenskar skall lära mycket
            av det, och därför är det vi gör nu desto viktigare.
          </note>
          <note n="8ed14d02">
            Margareta Winberg berättade att regeringen nu stärker detta område.
            Det är bra, även om det enligt min mening inte började särskilt
            bra. Min kritik gällde att statssekreteraren hade sagt att det
            är samiska och tornedalsfinska som skall diskuteras av kommittén,
            när det viktiga för dem som följer denna fråga är att det skall
            vara finska.
          </note>
          <note n="d04d7f09">
            Detta klargjordes i svaret och är nu ännu tydligare efter att
            Margareta Winberg sade att den nuvarande regeringen står bakom
            det som den förra regeringen gjorde, nämligen att slå fast finskans
            särställning i
          </note>
          <note n="6d53569c">
            Sverige. Det tycker jag är bra.
          </note>
          <note n="080d4873">
            Däremot är inte Margareta Winbergs försök särskilt bra, när hon
            säger att ordföranden i utredningen är en parlamentariker. Det
            var en ny definition av vad det betyder att ha en parlamentarisk
            utredning, och det vet Margareta Winberg innerst inne.
          </note>
          <note n="ea304d3a">
            Riksdagsbeslutet är helt entydigt på den punkten.
          </note>
          <note n="b8500b5d">
            Men nu säger Margareta Winberg: Vi bedömer att detta är en fråga
            som till stor del handlar om juridik.
          </note>
          <note n="2a6217f1">
            Vilka vi? undrar jag då. Spelar det ingen roll vad riksdagen
            har sagt? Kan vi sitta och säga en sak här i kammaren, medan regeringen
            gör bedömningar på egen hand i alla fall? Det är fullständigt
            fel, menar jag.
          </note>
          <note n="c9e5e10c">
            Den linje som Margareta Winberg antyder är den linje som jag
            företräder, dvs. att Sverige skall ansluta sig till Europarådskonventionen
            om regionala språk och minoritetsspråk.
          </note>
          <note n="dc3da50e">
            Jag tycker att det är mycket bra att vi kan arbeta vidare från
            den utgångspunkten. Där kommer regeringen inte att sakna stöd
            från vår sida.
          </note>
          <note n="0b8b4773">
            Det ligger juridik i detta, men det är inte bara en formalitet
            utan ett arbete som vi behöver förankra i hela Sverige. Vi behöver
            få med oss grupper från olika håll för att bit för bit kunna se
            till att göra
          </note>
          <note n="29939913">
            Sverige till ett mycket mer tolerant och öppet samhälle, som
            älskar mångfalden.
          </note>
          <note n="15b0ed25">
            Då räcker det inte att se detta som jurudik. Jag hoppas att Margareta
            Winberg skall säga att detta var ett misstag och att utredningen
            skall vara parlamentarisk, precis som riksdagen har bestämt.
          </note>
          <note n="9e7d53db">
            Ni sitter i regeringen därför att riksdagen har utsett er, och
            då skall ni också följa riksdagens beslut.
          </note>
          <note n="b451390f">
            Anf. 63 ULF KERO (s)
          </note>
          <note n="f8f18df1">
            Herr talman! Det var delvis ett bra svar som jordbruksministern
            gav.
          </note>
          <note n="a18cf638">
            Frågan om problemen med behandlingen av samiska och tornedalsfinska
            barn är inte aktuell för närvarande och har inte heller varit
            det under de senaste åren. Detta är givetvis något som är förpassat
            till historien, och jag tror aldrig att frågan kommer upp igen.
          </note>
          <note n="f68595ed">
            Jordbruksministern sade att minoritetsfrågorna har fått en höjd
            status och att regeringen har gjort en uppvärdering av dem. Det
            är mycket positivt att dessa frågor kommer upp efter alla år,
            och det har blivit mycket bättre på den kanten.
          </note>
          <note n="98a71747">
            Det som är litet problematiskt är frågan om det skall vara en
            parlamentarisk beredning eller en kommitté. Jag kan inte säga
            vad som är bäst, men jag hade hoppats att man skulle hålla sig
            till den parlamentariska beredning som man talade om i riksdagens
            beslut från december.
          </note>
          <note n="40fff12c">
            Jordbruksministern har nu klargjort att man ändå kommer att ha
            mycket experthjälp osv, och det kan väl vara bra, men en parlamentarisk
            beredning är i alla fall någonting kraftigare än en enmansutredning
            som det nu kan bli fråga om.
          </note>
          <note n="af7cacfa">
            Det vore oerhört värdefullt om jordbruksministern, som är ansvarig
            för dessa frågor, kunde ha grundinställningen att det finns två
            inhemska minoriteter i vårt land, nämligen tornedalingar och samer.
            Det vore också bra om minoritetsbegreppet klargjordes bättre framöver,
            så att det framgår vad en språklig minoritet är.
          </note>
          <note n="a6e34960">
            Anf. 64 Jordbruksminister MARGARETA
          </note>
          <note n="646af749">
            WINBERG (s)
          </note>
          <note n="e682169d">
            Herr talman! Jag skall börja med att kommentera
          </note>
          <note n="310d22b7">
            Ulf Keros första inlägg.
          </note>
          <note n="69a43ff5">
            Anledningen till att man i dag inte kan besluta om detta är att
            utredningen ännu inte är gjord. Men när vi har fått kommitténs
            resultat kan vi definiera vad som är minoritetsspråk i Sverige.
          </note>
          <note n="fe533c4a">
            Därför kan jag inte heller, som Ulf Kero vill, säga att samiska
            och tornedalsfinska är minoritetsspråk; jag vill ju inte föregripa
            utredningens resultat. Det vore fel av mig att göra det.
          </note>
          <note n="f3f257d6">
            Paavo Vallius hade inte så många frågor utan talade mer om finskans
            särställning. Jag refererar till vad jag svarade Andreas Carlgren,
            nämligen att finskan intar en särställning i Sverige med finska
            klasser och den ekonomiska prioritering som vi gör, främst inom
            utbildningspolitiken. Nu är utbildningspolitik inte mitt ämnesområde,
            så jag nöjer mig med att säga detta.
          </note>
          <note n="cd45aa86">
            Andreas Carlgren preciserade vad min statssektreterare hade sagt,
            och jag kan inte vare sig verifiera det eller säga emot, eftersom
            jag själv inte såg inslaget. Men jag har väldigt svårt att tro
            att det skulle vara så. Vi två har absolut inte olika uppfattningar
            om detta, så jag tror att vi bara kan bortse från det.
          </note>
          <note n="1bcfe72e">
            Jag vet mycket väl att en parlamentarisk beredning inte blir
            parlamentarisk för att man sätter en parlamentariker som ordförande.
            Jag vidhåller dock mina motiv för att ha en kommitté. Den här
            regeringen gör alltså delvis en annan bedömning än den tidigare
            regeringen av vilken typ av utredning det bör vara. Jag menar,
            som jag sade förut, att det finns mycket juridik i detta.
          </note>
          <note n="b8afc22a">
            Det skall inte vara en enmansutredning, vilket Ulf
          </note>
          <note n="f6596b9f">
            Kero antydde, utan det skall finnas en grupp kring
          </note>
          <note n="d00e18c7">
            Carin Lundberg som bl.a. skall bestå av berörda parter, dvs.
            samer och representanter för det finska språket i Sverige.
          </note>
          <note n="17a8bd42">
            Jag tror att det blir mest rationellt och går snabbast på det
            här viset, och det är också ett av mina motiv.
          </note>
          <note n="576c74fb">
            Anf. 65 SIV HOLMA (v)
          </note>
          <note n="8125aa1d">
            Herr talman! I svaret hänvisade jordbruksministern också till
            regeringsformen, där det står att etniska, språkliga och religiösa
            minioriteter skall ha möjlighet att behålla och utveckla sitt
            eget kultur- och samfundsliv.
          </note>
          <note n="8d06709f">
            Denna formulering är allmän, och det har inte sagts exakt vilka
            grupper som skall omfattas av bestämmelserna.
          </note>
          <note n="418488a4">
            Jag upplevde att jordbruksministern i det senaste inlägget kanske
            backade litet grand. Men i svaret säger jordbruksministern, vilket
            jag tyckte var positivt: Uttalanden om att samerna utgör en etnisk
            minoritet innebär inte heller på något sätt att tornedalingarna
            inte skulle vara en sådan minoritet.
          </note>
          <note n="9e0f3e9c">
            Jag uppfattade att jordbruksministern pekade ut dessa kategorier.
          </note>
          <note n="e9e151f4">
            I och med att tornedalingarna kan erkännas som en inhemsk minoritet
            och jämställas med samerna tycker jag att det är viktigt att jämföra
            med att samerna åtnjuter samhällets stöd på många områden inom
            utbildningsväsendet, inom kulturlivet och vad gäller det samiska
            språket, och det är bra.
          </note>
          <note n="21517fb1">
            Konsekvensen av erkännandet av tornedalingarna som en inhemsk
            minoritet bör bli att det inte längre finns något hinder för tornedalingarna
            att få samma sorts stödåtgärder, ekonomiska och andra, inom utbildningsväsendet,
            för den tornedalska kulturen och beträffande det egna språket
            tornedalsfinska.
          </note>
          <note n="ad77c63f">
            Beslut kan nu fattas, utan att man behöver invänta regeringens
            parlamentariska kommitté eller utredning, om anslutning till Europakonventionen
            om regionala språk och minoritetsspråk. Vad det beträffar är det
            för övrigt bara Sverige och Frankrike som inte har undertecknat
            konventionen. Här befinner vi oss i ett mycket dåligt sällskap.
            Frankrike har aldrig utmärkt sig på ett positivt sätt inom minoritetspolitiken.
          </note>
          <note n="f6e59c23">
            Regeringen borde nu omedelbart borde rätta till det så att Sverige
            inte befinner sig i det sällskapet.
          </note>
          <note n="aeeffd8a">
            Slutligen vill jag nämna ytterligare saker. Det finns en del
            motioner som sverigefinska representanter har väckt där man vill
            att finska skall erkännas som ett inhemskt minoritetsspråk. Man
            har där åberopat tornedalsbefolkningen som ett exempel på den
            urgamla finska bosättningen. Det var också den huvudsakliga inriktningen
            i den förra borgerliga regeringens skrivelse, som Andreas Carlgren
            berörde.
          </note>
          <note n="2feebdd3">
            Jordbruksministern borde kunna ta till sig det
          </note>
          <note n="f9b606ac">
            STRT har arbetat med, och författare och amatörteatergrupper
            från Tornedalen, så att man allsidigt belyser också tornadalingarnas
            kulturella situation i detta sammanhang. Här handlar det faktiskt
            om två olika minoriteter. Det är viktigt att grupper inte ställs
            mot varandra. Vi behöver alla få våra möjligheter att kunna utveckla
            vår kulturella identitet.
          </note>
          <note n="dd376182">
            Anf. 66 ANDREAS CARLGREN (c)
          </note>
          <note n="9d1bc5b4">
            Herr talman! Jag tycker att det är bra att
          </note>
          <note n="5ba9f223">
            Margareta Winberg säger att vi skall bortse från det tidigare
            uttalandet av statssekreteraren. Vi kan lämna det.
          </note>
          <note n="fd3355d3">
            Jag tycker däremot att det visar en sak. Många gånger finns det
            en väldigt stor omedvetenhet bland många av oss i Sverige kring
            minoritetsfrågorna. Vi är ofta mycket mer intoleranta än vad vi
            själva vill inse.
          </note>
          <note n="1a871fa4">
            Vi är omedvetna om den historia som finns, och vi är litet naiva
            och aningslösa ibland.
          </note>
          <note n="be361121">
            Därför är det inte heller någon formalitet om det skall vara
            en parlamentarisk utredning eller inte. Jag menar tvärtom att
            det är jätteviktigt att det är en utredning som är till för att
            stödja och stärka värderingar i hela det svenska samhället. Eftersom
            vi båda tror på att demokratiskt arbete faktiskt spelar en roll
            är det inte bara en formalitet.
          </note>
          <note n="6f89b3e8">
            Det är nödvändigt att regeringen nu kommer med nya initiativ
            för att se till att arbetet förankras och inte bara gör det till
            en fråga om juridik. Se till att förankra arbetet demokratiskt
            och parlamentariskt.
          </note>
          <note n="ecb0eadc">
            Gör många grupper i Sverige delaktiga. Se till att företrädare
            för de sverigefinska grupperna finns med.
          </note>
          <note n="ee7b9945">
            Samma riksdag som utsåg Margareta Winberg till jordbruksminister
            beslutade att det skulle vara en parlamentarisk utredning. Jag
            tycker inte att riksdagen skall ta tillbaka beslutet att utse
            Margareta Winberg till jordbruksminister, och då skall Margareta
          </note>
          <note n="8df1236e">
            Winberg inte heller strunta i de beslut som denna riksdag fattar.
          </note>
          <note n="ea5e9322">
            Överläggningen var härmed avslutad.
          </note>
          <note n="c36ca9f8">
            9 § Svar på interpellation 1994/95:145 om omställda åkrar
          </note>
          <note n="d474b890">
            Anf. 67 Jordbruksminister MARGARETA
          </note>
          <note n="646af749">
            WINBERG (s)
          </note>
          <note n="05154441">
            Herr talman! Gudrun Lindvall har frågat mig om vilka åtgärder
            jag är redo att vidta för att förhindra att arealer, som varit
            omställda enligt 1990 års livsmedelspolitiska beslut, besprutas
            med ogräsbekämpningsmedel och om jag är beredd att undanta omställda
            jordar från Jordbruksverkets beslut att bearbeta trädesareal före
            15 juli, så att ogräsbekämpning kan ske mekaniskt och på liknande
            sätt tidigare på sommaren.
          </note>
          <note n="ee6b97e0">
            Riksdagen har gett möjlighet för de som deltar i det svenska
            omställningsprogrammet att utträda ur omställningen för att få
            del av EU:s arealersättning
          </note>
          <note n="86c0cff7">
            1995 och 1996 förutsatt att de betalar tillbaka en viss del av
            omställningsstödet. Så länge lantbrukaren deltar i omställningen
            gäller de miljöregler som anges i Jordbruksverkets föreskrifter
            på området. Dessa föreskrifter har varit förutsättningen såväl
            för lantbrukarnas som myndigheternas ställningstaganden till omställningen
            i de enskilda fallen ända från början av omställningsprogrammet.
            Jag är inte beredd att ta initiativ till en ändring av dessa föreskrifter
            i ett så sent skede av programmet.
          </note>
          <note n="66a4128e">
            Fr.o.m. odlingssäsongen 1995 är det möjligt för jordbrukare som
            odlar ersättningsberättigade grödor att få del av EU:s arealersättning.
            För att få denna ersättning krävs, förutsatt att produktionen
            överstiger en viss nivå, att en del av gårdens areal inte används
            för livsmedels- eller foderproduktion. För denna s.k.
          </note>
          <note n="33ae5c79">
            uttagna areal gäller vissa miljöregler. Bl.a. gäller att kemiska
            bekämpningsmedel får användas tidigast den
          </note>
          <note n="39b14e6f">
            1 juli vid höstsådd efter träda. Gödsling och jordbearbetning
            får påbörjas tidigast den 10 juli under trädesperioden. Dessutom
            finns vissa krav på att trädan skall vara bevuxen för att motverka
            växtnäringsläckage och även med tanke på att konkurrera med ogräset.
            Det är tillåtet att slå en träda.
          </note>
          <note n="ae1462a5">
            Denna åtgärd kombinerad med att hålla trädan bevuxen ger goda
            förutsättningar att hålla förökningen och förekomsten av ogräs
            på en rimlig nivå.
          </note>
          <note n="321143e3">
            I Sverige har vi beslutat att hälso- och miljöriskerna med användningen
            av bekämpningsmedel skall reduceras och att användningen skall
            minska. Miljöreglerna för träda är bara en del i det regelsystem
            som är infört med tanke på detta.
          </note>
          <note n="fedd9482">
            Ogräsen på omställningsmark är svåra att rå på för närvarande.
            Det beror bl.a. på att kemiskt bekämpning inte har varit tillåten
            på mark i s.k.
          </note>
          <note n="84969b53">
            vänteläge. Det i sin tur har i och för sig inneburit en minskad
            kemikalieanvändning. När nu en del av denna mark skall tas i produktion
            är det emellertid ofrånkomligt med en påfrestning på miljön under
            en kortare period, och det oavsett om mekanisk eller kemisk bekämpning
            används.
          </note>
          <note n="fd68a992">
            Enligt experter skulle det, när det gäller en så pass riklig
            ogräsbekämpning som det här är frågan om, krävas en mycket intensiv
            mekanisk bekämpning om man begränsar sig till denna metod. Det
            skulle belasta miljön i högre grad än vad som blir följden av
            en kemisk bekämpning. Det finns alltså ingen anledning att av
            miljöskäl i detta läge gynna mekanisk bekämpning. Genom en kombination
            av olika bekämpningsåtgärder ges de bästa möjligheterna att återföra
            dessa marker i odling igen. Mot den bakgrunden kan jag inte se
            att en förändring av
          </note>
          <note n="0078bd9f">
            Jordbruksverkets föreskrifter i den riktning Gudrun
          </note>
          <note n="8a057f2b">
            Lindvall önskar skulle leda till en bättre miljösituation.
          </note>
          <note n="1f45f872">
            Anf. 68 GUDRUN LINDVALL (mp)
          </note>
          <note n="7a27087a">
            Herr talman! Jordbruksministern! Bakgrunden till interpellationen
            är att många av de åkrar som har varit omställda under ett antal
            år och legat i träda nu kommer att växlas in och bli CAP-berättigad
            gröda.
          </note>
          <note n="b1b78074">
            Bonden kan antingen välja att beså dem med t.ex.
          </note>
          <note n="31ff822a">
            spannmål eller att låta växla in dem och låta det bli
          </note>
          <note n="3febcbc0">
            EU-träda. Det är just det som kan vålla problem.
          </note>
          <note n="790ece11">
            Om markerna omställs så att det blir EU-träda träder de regler
            i kraft som gäller just hur man får hantera EU-träda. Jag kan
            ge ett exempel på hur mycket mark det kan vara fråga om. I Stockholms
            län omställs 23 000 hektar av total 95 000 hektar åkermark. Av
            dessa har 8 % skogsplanterats, 37 %
          </note>
          <note n="2127b297">
            använts för extensiv vall, men på 55 % har man inte gjord någonting.
            Det innebär att vi har många åkrar i dag där det växer smörblommor,
            tistlar och kvickrot på. Det är ogräs som naturligtvis kommer
            att finnas kvar långt fram i tiden som fröbanker i jordarna och
            som kommer att orsaka problem.
          </note>
          <note n="787cd663">
            Under våren har många bönder som avser att ställa om sina marker
            med anledning av EU-inträdet bunkrat Round Up. Jag har blivit
            uppringd av bönder som har varit mycket oroliga för det, inte
            bara i mitt eget hemlän utan också i andra län. De tycker inte
            att den här hanteringen av bekämpningsmedel känns speciellt bra.
          </note>
          <note n="95f011e3">
            Förr i tiden sade bonden alltid att man såg på trädan om bonden
            var duktig eller inte. Det var där man kunde se hur noggrann han
            var med jorden. Det är någonting som många bönder känner som en
            press att man i dag inte kan få sköta sin träda på det sätt man
            skulle önska just på grund av petiga EU-regler.
          </note>
          <note n="dc020cad">
            I Sverige säger vi att vi är på väg mot ett av världens renaste
            jordbruk. Det är någonting som LRF
          </note>
          <note n="73295596">
            går ut med mycket starkt.
          </note>
          <note n="850778f3">
            Jag tror att det kan bli svårt att hävda detta om det kommer
            ut mycket stora giftchocker i naturen just på grund av att EU-reglerna
            sätter käppar i hjulet när det gäller hanteringen av EU-trädan.
          </note>
          <note n="838b6dab">
            Det finns ett antal alternativa metoder. Om man fick köra ut
            på åkrarna tidigare kunde man bearbeta mekaniskt. Man kan tänka
            sig bränning. Man kan också tänka sig att man får beså med vall.
            Många av dessa möjligheter existerar inte i och med EU:s petiga
            regler.
          </note>
          <note n="c52e1069">
            Det kanske löser sig så småningom när marker som tidigare har
            varit spannmålsåkrar kontinuerligt läggs i träda, men just nu
            är det de ogräsbemängda tidigare omställda åkrarna som skall in
            som EU-träda.
          </note>
          <note n="ed0a4dec">
            Då uppstår problemen.
          </note>
          <note n="16565db3">
            Jag är litet beklämd över att jordbruksministern och jag inte
            har samma uppfattning i denna fråga.
          </note>
          <note n="cc438a4c">
            Jordbruksministern anser att det enda miljömässigt riktiga sättet
            är att bespruta dessa åkrar. Det är en uppfattning som man inte
            alls delar från bondehåll.
          </note>
          <note n="ee7bd4e8">
            Många bönder är mycket oroade över denna situation och menar
            att de EU-regler som finns i dag inte alls borde tillämpas i Sverige
            - framför allt inte när det gäller de omställda åkrarna.
          </note>
          <note n="1967fcb8">
            Jag tycker att det borde vara miljömässigt riktigare att ha speciella
            regler för just gamla åkrar som omställdes enligt beslutet 1990
            om de skall växlas över i EU-träda, så att vi får en möjlighet
            att bekämpa dessa ogräsmarker på annorlunda sätt. Det finns många
            bönder i dag som vill det och som inte är intresserade av detta
            hejdlösa sprutande. Man vill kunna behandla sin träda på ett annat
            vis. Det finns också en gammal tradition för det i Sverige.
          </note>
          <note n="cc7e9e75">
            Är det verkligen inte möjligt att låta dessa bönder få en chans
            att behandla sina trädor på ett annat sätt och slippa det enda
            som återstår, nämligen att spruta?
          </note>
          <note n="f36eff2d">
            Anf. 69 Jordbruksminister MARGARETA
          </note>
          <note n="646af749">
            WINBERG (s)
          </note>
          <note n="229aa0c2">
            Herr talman! Låt mig först säga att hanteringen av jordbrukspolitiken
            under 90-talet har varit något kaotisk beroende på att vi först
            beslutade om en reform 1990 med omställning och med mark i träda
            för att sedan gå in i ett system som är helt annorlunda.
          </note>
          <note n="d8848014">
            Jag personligen tycker att det är mycket otillfredsställande
            att man exempelvis kan ha lagt mark i träda och fått ersättning
            för det utan att ha gjort någonting av marken. När vi nu går in
            i det nya systemet behöver man bara betala tillbaka två femtedelar
            av det totala belopp man har fått, fast man inte har gjort någonting
            med marken.
          </note>
          <note n="68d3ddc1">
            Vi hade en diskussion om detta för något år sedan.
          </note>
          <note n="ca5be0d6">
            Det gick inte att göra på något annat vis, men jag tycker personligen
            att det är mycket otillfredsställande att vi tvingades hantera
            frågan på det sättet.
          </note>
          <note n="aea0d9e0">
            Jag har bara någon enstaka synpunkt på detta ytterligare. Det
            kan förefalla märkligt att man säger att det i detta speciella
            fall är bättre - jag är inte säker på att det är rätt ord, men
            jag använder det i alla fall -
          </note>
          <note n="855c69ba">
            att använda en kemisk bekämpning än att bearbeta det hela mekaniskt.
          </note>
          <note n="dcf0a304">
            Men vi måste också komma ihåg följande: Att ta miljöhänsyn är
            också att se till helheten. Också mekanisk bekämpning, särskilt
            när det är så mycket ogräs och så mycket fröer som här - ger en
            miljöeffekt. Jag tänker t.ex. på packning av marken.
          </note>
          <note n="e3c4d76e">
            Jag tänker på att det blir ett utsläpp om man kör traktor med
            diesel.
          </note>
          <note n="22734c0a">
            Gudrun Lindvall nämnde själv Round Up. Det är ett lågdosmedel.
            Jag har en siffra på att en körning över ett område med Round
            Up motsvarar mellan fem och tio körningar om man skall bearbeta
            det hela mekaniskt med traktor.
          </note>
          <note n="364df4d1">
            Det perspektivet - de två sakerna ställda mot varandra - har
            fått oss att göra denna bedömning.
          </note>
          <note n="6bccf957">
            Anf. 70 GUDRUN LINDVALL (mp)
          </note>
          <note n="e7d29ccb">
            Herr talman! Jag är övertygad om att Margareta
          </note>
          <note n="8e80748a">
            Winberg och jag har en gemensam syn på EU:s jordbrukspolitik.
            Vi upptäckte ganska snart att den är fruktansvärt snårig och att
            den är gräsligt detaljreglerad. Jag håller också med om att den
            politik som infördes 1990 rimmade väldigt illa med att man redan
            då hade tankar på att gå med i EU. Miljöpartiet ställde sig också
            utanför omställningen 1990, därför att vi ansåg att den jordbrukspolitik
            som drevs just då rimmade mycket illa med de tankar som fanns
            i
          </note>
          <note n="e651088e">
            Sverige på att gå med i EU, där jordbrukspolitiken är så detaljerat
            reglerad som man över huvud taget kan tänka sig. Det är verkligen
            skillnad på dessa två synsätt på jordbrukspolitik; det kan jag
            hålla med om.
          </note>
          <note n="0066db25">
            När det gäller synen på hur man skall hantera trädan menar jag
            att vi måste minska bekämpningsmedelsanvändningen om man pratar
            om att vara på väg mot ett av världens renaste jordbruk.
          </note>
          <note n="b5d7cd0b">
            Det är det första.
          </note>
          <note n="06d2883e">
            Jag skulle som Margareta Winberg vara väldigt glad om bönderna
            åkte betydligt mindre på sin åkrar.
          </note>
          <note n="9d4a78fe">
            De sprutspår vi ser på sådda åkrar innebär att man är ute och
            kör och sprutar då och då. Det skulle jag vara mycket glad att
            slippa se. Just den typ av intensivt jordbruk som vi har i dag
            innebär att man är ute och kör mycket med traktor på marken.
          </note>
          <note n="006982cc">
            I det ekologiska lantbruket beter man sig naturligtvis helt annorlunda.
            Man använder inte lika mycket diesel just därför att man inte
            har de sprutprogram som ofta kanske inte ens är nödvändiga.
          </note>
          <note n="5857bce7">
            Bönderna har i dag en annan syn på besprutningsprogram än för
            bara 10-20 år sedan.
          </note>
          <note n="484e3366">
            Det finns många olika sätt att hantera detta. Ett skulle t.ex.
            vara att vi accepterar att man sår vall ganska tidigt på året,
            som man sedan slår. Då skulle man inte behöva köra mer än en eller
            ett par gånger om man skall få ned fröet. Men just det faktum
            att vilket datum man får åka ut är detaljreglerat gör att det
            enda alternativ som återstår är besprutning. Det känns väldigt
            olyckligt.
          </note>
          <note n="6bd91f72">
            Jag menar att det i detta läge skulle vara mycket bättre att
            ge bönderna möjlighet att hantera sina jordar på ett annat sätt.
            Man kan också se att andra sätt att hantera trädorna kanske också
            skulle göra att vi så småningom kan få ett bättre jordbruk. Faktum
            är att många av dessa åkrar skulle kunna ställas om till
          </note>
          <note n="53001ac0">
            KRAV-odling ganska direkt. Men i och med att man är tvungen att
            spruta med Round Up om man vill ha åkrarna i träda något år till,
            eftersom man inte kan bearbeta dem mekaniskt, försvinner den möjligheten.
          </note>
          <note n="f895e22c">
            Vi vet att konsumenterna efterfrågar KRAV-
          </note>
          <note n="226b61ed">
            odlade livsmedel. Vi vet att en av propparna i denna hantering
            är att vi har för få jordar där man odlar ekologiskt odlat spannmål.
            En av anledningarna till det är att vi har haft få jordar som
            har klarat kraven på att inte ha varit besprutade.
          </note>
          <note n="e176b3b3">
            Dessa marker skulle kunna användas till KRAV-
          </note>
          <note n="533e0331">
            odling, men då är förutsättningen att man kan hantera trädorna
            på ett sådant sätt att man inte behöver spruta.
          </note>
          <note n="e2dea3bd">
            Annars tar det genast en växtsäsong till innan de godkänns för
            KRAV-odling.
          </note>
          <note n="bf0cc800">
            Jag tycker att det är en väldigt viktig synpunkt i sammanhanget.
            Man måste ge bönder möjlighet att ställa om till ekologisk odling.
          </note>
          <note n="ea5e9322">
            Överläggningen var härmed avslutad.
          </note>
          <note n="3b9fff5a">
            10 § Svar på interpellation 1994/95:148 om jakt på skarv
          </note>
          <note n="25d67e22">
            Anf. 71 Jordbruksminister MARGARETA
          </note>
          <note n="646af749">
            WINBERG (s)
          </note>
          <note n="6edae406">
            Herr talman! Gudrun Lindvall har frågat mig om jag är beredd
            att dels upphäva det beslut som
          </note>
          <note n="113cf75a">
            Länsstyrelsen i Kalmar län fattade den 16 december
          </note>
          <note n="8195670d">
            1994 om skyddsjakt på skarv, dels tillsätta en utredning med
            representanter från såväl fisket som naturvården med uppgift att
            utreda hur problem mellan människa och skarv skall kunna lösas,
            dels se till att Sverige följer EU:s fågeldirektiv.
          </note>
          <note n="4e1988d6">
            I Sverige utrotades skarven som häckande fågel under 1800-talet.
            Den återkom under 1940-talet och ökade mycket kraftigt i antal
            från 1980-talet. I
          </note>
          <note n="d9458a9b">
            förhållande till andra fågelbestånd har skarven ökat i antal
            på ett exceptionellt sätt under senare år. Antalet häckande par
            uppgår till minst 11 000. Störst har ökningen varit i Kalmar län.
          </note>
          <note n="0c1763b3">
            Ökningen av skarvbeståndet medför konflikter med yrkesfisket.
            För jakt på skarv har det därför gällt en lång allmän jakttid,
            från den 21 augusti till den sista februari. Länsstyrelserna i
            vissa län har även beslutat om skyddsjakt under andra tider för
            att skadorna för yrkesfisket skall hållas på en acceptabel nivå.
          </note>
          <note n="8ea82906">
            Ett sådant beslut om skyddsjakt togs av
          </note>
          <note n="f355e1d0">
            Länsstyrelsen i Kalmar län den 16 december 1994.
          </note>
          <note n="4ef9ad36">
            Gudrun Lindvall frågar nu om jag är beredd att upphäva det beslutet.
          </note>
          <note n="a9200cc9">
            Som Gudrun Lindvall säkert vet är jag som statsråd förhindrad
            att uttala mig om myndigheternas beslut i enskilda ärenden. Än
            mindre har jag rätt att upphäva sådana beslut.
          </note>
          <note n="f040bad2">
            Jag kan emellertid upplysa Gudrun Lindvall om att det aktuella
            länsstyrelsebeslutet är upphävt, eftersom det överklagats till
            Naturvårdsverket.
          </note>
          <note n="eac7f881">
            Numera regleras skyddsjakt på skarv i Kalmar län genom ett länsstyrelsebeslut
            från den 16 februari
          </note>
          <note n="3b5f8cc5">
            1995. Beslutet innebär att skyddsjakt på skarv får bedrivas i
            länets kustkommuner under tiden den första mars till den 10 april.
            Den som har yrkesfiskelicens får vidare bedriva skyddsjakt inom
            200 meter från fasta fiskeredskap under tiden den 11 april till
            den 20
          </note>
          <note n="4f6d1353">
            augusti. Tillstånden gäller tre år.
          </note>
          <note n="a774792a">
            Länsstyrelsen konstaterar dock i sitt beslut att
          </note>
          <note n="d0ad28ea">
            Sveriges medlemskap i EU kan medföra att beslutet kan komma att
            ändras.
          </note>
          <note n="055726c8">
            Det är omdiskuterat vilken inverkan skarven har på yrkesfisket.
            En del undersökningar tyder på att skarven äter den fisk som finns
            att tillgå.
          </note>
          <note n="9676f4c6">
            Yrkesfiskarna anser att den främst tar matfisken. Helt klart
            är emellertid att skarven skadar och äter fisk i fiskeredskap.
            Det innebär ett inkomstbortfall och ett merarbete för fiskaren.
            Till detta kommer att många skarvar fastnar i fiskeredskapen och
            drunknar. Även detta medför merarbete för fiskaren.
          </note>
          <note n="1929ee52">
            Naturvårdsverket har vid olika tillfällen diskuterat problemen
            med de berörda intressena. Ett resultat av det arbetet har blivit
            att forskning har påbörjats för att öka kunskapen om skarven och
            dess inverkan på fiskbestånden. Forskningen startade förra året
            och bedrivs med medel från Naturvårdsverket och
          </note>
          <note n="49f762fb">
            Fiskeriverket. Projektet avses pågå under fyra år och skall bl.a.
            ge svar på frågor om skarvens effekter på yrkesfisket och hur
            skadorna kan begränsas. Mot bakgrund av vad jag nu har sagt anser
            jag inte att det behövs någon av regeringen tillsatt utredning
            för att utreda hur problemet mellan människa och skarv skall kunna
            lösas.
          </note>
          <note n="517c0155">
            Jag anser självfallet att Sverige som medlem i EU
          </note>
          <note n="ae74c4ce">
            skall följa samtliga EU:s direktiv. Jaktförordningen ändrades
            nyligen av just det skälet. Ändringarna innebär bl.a. att den
            allmänna jakttiden för skarv togs bort. Skyddsjakt får tillåtas
            för att förhindra allvarlig skada på bl.a. fiske om det inte finns
            någon annan lämplig lösning.
          </note>
          <note n="1070f9f8">
            Anf. 72 GUDRUN LINDVALL (mp)
          </note>
          <note n="68119134">
            Herr talman! Bakgrunden till den här interpellationen är också
            en motion som jag har lagt under den allmänna motionstiden.
          </note>
          <note n="759be157">
            Skarven har utvecklats i Sverige precis på det sätt som Margareta
            Winberg säger. Det finns i dag ungefär 43 kolonier. Två tredjedelar
            av dessa ligger i
          </note>
          <note n="8428a1e2">
            Kalmar län, i Kalmarsund närmare bestämt. Det finns också spridda
            kolonier ända upp till Hälsingland. Det börjar också finnas skarv
            i de stora insjöarna.
          </note>
          <note n="6de84d5b">
            Skarven finns med på den s.k. röda listan över hotade och sällsynta
            ryggradsdjur. Den återfinns i hotkategori 4, vilket betyder att
            den klassas som hänsynskrävande.
          </note>
          <note n="34bbec4e">
            Det är riktigt att skarven lever på fisk. Det har diskuterats
            mycket vilket typ av fisk som skarven lever på. De undersökningar
            som är gjorda tyder på att det är fisk som är 10-25 cm. Det är
            egentligen alltså inte den fisk som yrkesfisket är ute efter.
          </note>
          <note n="0b35679a">
            Man kan också fundera över varför skarven ökar så mycket i Östersjön
            i dag. Ett av skälen kanske kan vara det vi tidigare har diskuterat
            i dag, nämligen att vi har en övergödning av Östersjön. Det gynnar
            småfisken. Vi kan se att vi har allt större populationer av det
            som vi ibland kallar skräpfisk. Det är kanske just skälet till
            att skarven ökar. Mattillgången börjar bli större.
          </note>
          <note n="051e122e">
            Skarven är en flyttfågel och flyttar till Medelhavet och återkommer
            till Sverige i februari om vädret tillåter. Den häckar i kolonier,
            ibland på öar. Man kan se att dessa öar påverkas ganska mycket
            av skarvens häckning.
          </note>
          <note n="be0f5c03">
            I Kalmarsund har alltså länsstyrelsen beslutat om skyddsjakt
            på skarv. Det beslut som fanns tidigare har ändrats i februari,
            men förändringarna är marginella och snarare till det sämre. Man
            har slagit fast att jakt får förekomma inom naturreservat och
            fågelskyddsområden. Man har lagt till att man även får jaga storskarv.
            Man säger att numera får den jakt som bedrivs mellan den 11 april
            och den 20 augusti endast bedrivas av yrkesfiskare. Det är ett
            steg på väg åt rätt håll.
          </note>
          <note n="1d79e897">
            Den här jakten är ganska osmaklig. Jag har svårt att förstå att
            många kallar det jakt. Jag skulle vilja kalla det något annat.
            Man skär ner boträd och spränger. Det står t.o.m. i länsstyrelsens
            beslut att man förordar äggprickning. Jag har svårt att kalla
            äggprickning för jakt. Det står tydligt så.
          </note>
          <note n="e6f02203">
            Länsstyrelsen rekommenderar att jakt i kolonierna i första hand
            bedrivs i form av äggprickning.
          </note>
          <note n="2190f065">
            I EU:s fågeldirektiv står det mycket klart och tydligt att det
            skall vara skydd för ägg och ungar. Det skall inte vara tillåtet
            att avsiktligt förstöra eller skada deras bon eller ägg och bortföra
            deras bon.
          </note>
          <note n="df5b5dd0">
            Den här typen av känslomässigt rovdjurshat skall vi inte ha i
            Sverige. Vi har tillräckligt mycket kunskap i dag för att kunna
            bedöma vilken typ av jakt vi skall ha. Jag ser inte detta som
            jakt. Jag ser det som ett sätt att utrota en art.
          </note>
          <note n="37d601b3">
            När det gäller jakten som finns i Kalmar län säger man ingenting
            om vart skyddsjakten skall leda, hur mycket populationen skall
            reduceras eller vilken ambition man har. Det står t.ex. i motiveringen
            att man vill att jägarna skall inrapportera hur många ägg som
            prickas. Man säger sig veta att det finns ett stort mörkertal.
            Är ambitionen att skarven skall utrotas?
          </note>
          <note n="89ed1301">
            Skall skyddsjakten leda till det?
          </note>
          <note n="12f08723">
            I EU:s fågeldirektiv står mycket klart och tydligt att om man
            inför skyddsjakt skall det göras efter det att man har bedömt
            om det finns andra möjligheter eller någon annan lämplig lösning.
            Jag har inte någonstans kunnat hitta om Länsstyrelsen i Kalmar
            har tittat på om det finns någon annan lämplig lösning. Den skyddsjakt
            som bedrivs måste ha ett mål.
          </note>
          <note n="506e1ff8">
            Det målet saknas helt.
          </note>
          <note n="7d650f45">
            Många fågelskådare, biologer och andra anser att de inte får
            vara med och diskutera detta. Detta är en fråga som hittills har
            hanterats explicit av jägarna och jägarorganisationerna. Faktum
            är att det inte någon gång i debatten har framkommit någonting
            som visar att skarven orsakar allvarliga skador på fisket. Av
            vilket skäl har vi skyddsjakten? Har vi bestämt oss för att skarven
            skall utrotas ur Sverige? Vad är målet med skyddsjakten?
          </note>
          <note n="96338416">
            Vi måste få en seriös diskussion runt jakt av olika arter. I
            det här fallet anser jag att det inte finns någon sådan. Vi har
            inte tittat på vad målet och syftet är med skyddsjakten på skarv.
            Vi vet inte varför skarven har ökat så mycket.
          </note>
          <note n="9546c436">
            Det är kanske så att ökningen av skarv är en indikator på att
            vi borde titta på andra faktorer i
          </note>
          <note n="f0a2570c">
            Östersjön och att vi har en miljöstörning där. Men innan vi vet
            svaret på dessa frågor bör vi inte ha en jakt som är utformad
            på det här sättet.
          </note>
          <note n="c17701ae">
            Anf. 73 CARL G NILSSON (m)
          </note>
          <note n="302136ed">
            Herr talman! Den här frågan har vissa likheter med den vi nyss
            diskuterade, nämligen frågan om ejderjakt. Det handlar om hur
            vi skall tolka våra internationella överenskommelser och våra
            nationella åtaganden när det gäller hur vi skall beskatta respektive
            vårda våra vilda bestånd i allmänhet och fågelbestånden i synnerhet.
          </note>
          <note n="4285d614">
            Mellanskarven har ökat explosionsartad i Sverige under de senaste
            åren. Det nämnde också jordbruksministern. Det gäller inte bara
            Kalmarsund.
          </note>
          <note n="e1fb2a68">
            Den har nu spritt sig in i flera av våra insjöar. Där har den
            nått en beståndstäthet som utan tvekan överstiger vad som är acceptabelt
            med tanke på balansen mellan olika arter och olika fåglars möjligheter
            att finnas till.
          </note>
          <note n="5b82454f">
            När jag förordar att det skall finnas möjlighet att decimera
            stammarna där vi har fått sådana problem innebär det inte att
            jag har sagt att vi skall utrota skarven, Gudrun Lindvall. Det
            skall vi naturligtvis inte göra, utan vi skall verka för att få
            en vettig balans mellan de olika arterna.
          </note>
          <note n="7a1a7e9a">
            Jag tror att det möjligen också är därför som
          </note>
          <note n="1a8241c6">
            Naturvårdsverket, om jag är rätt påläst, i en skrivelse till
            regeringen eller möjligen till Miljödepartementet har föreslagit
            att mellanskarven skall avföras från den hotlista som EU har.
            De har alltså också gjort samma tolkning.
          </note>
          <note n="59e159a4">
            Jag tror inte, precis som jordbruksministern säger i sitt svar,
            att vi behöver ytterligare utredningar för att lösa dessa problem.
            Det finns ju redan en utredning som nyligen är tillsatt - och
            som nyligen börjat arbeta
          </note>
          <note n="2a8ab7fe">
            - nämligen den av departementet tillsatta
          </note>
          <note n="bb4aaaef">
            Jaktutredningen.
          </note>
          <note n="291c4cc5">
            Jag har i en motion till riksdagen som ännu inte är behandlad
            av utskottet tagit upp problemen med mellanskarven och hur vi
            skall kunna få en samsyn mellan de olika intressen som är inblandade
            här. Det vore bra om vi kunde få till stånd en samsyn mellan fiskarbefolkningen,
            bevarandeintressen och skogsintressen. Jag tycker att det vore
            lämpligt om jordbruksministern tog upp detta som någon form av
            tilläggsdirektiv eller liknande till den sittande
          </note>
          <note n="bb4aaaef">
            Jaktutredningen.
          </note>
          <note n="c0b8e9d2">
            Anf. 74 Jordbruksminister MARGARETA
          </note>
          <note n="646af749">
            WINBERG (s)
          </note>
          <note n="942d0f67">
            Herr talman! Låt mig först säga att ökningen av skarven har varit
            mycket stor, framför allt inom
          </note>
          <note n="6ea327c1">
            Kalmar län, under de senaste åren. Det är så som Carl
          </note>
          <note n="3efe8b33">
            G Nilsson säger att Naturvårdsverket överväger -
          </note>
          <note n="76249b17">
            man har inte beslutat det ännu - att ta bort skarven från listan
            över hänsynskrävande arter, den s.k. röda listan. Det är den lista
            över hotade arter som
          </note>
          <note n="ee7666e2">
            Naturvårdsverket reviderar med några års mellanrum.
          </note>
          <note n="b0df06de">
            Det är det ena.
          </note>
          <note n="7ea77395">
            Det andra är att den förändrade jaktförordningen träder i kraft
            den 15 juni. Bestämmelserna om skyddsjakt innebär att sådan jakt
            får medges om det inte finns någon annan lämplig lösning för att
            förhindra bl.a. allvarlig skada på fisket. Länsstyrelsen kommer
            också i fortsättningen att kunna fatta beslut om sådan skyddsjakt.
            I det här fallet rör det sig om allvarlig skada på fisket.
          </note>
          <note n="b9bdacac">
            Det är, Gudrun Lindvall, inte alls fråga om att utrota denna
            fågel. Det är ett försök att balansera de olika intressen som
            vi vet finns. Det finns 11 000
          </note>
          <note n="7a3f6b75">
            häckande par i Sverige och officiellt skjuts det 1 000-
          </note>
          <note n="449b8325">
            2 000 skarvar per år. Men vi vet också - och det har vi sett
            bilder av i TV - att det ofta förekommer illegal jakt och boförstörelse.
            Man misstänker på goda grunder att antalet förstörda ägg och dödade
            ungar överstiger det antal fåglar som skjuts vid illegal jakt.
          </note>
          <note n="97dde0a7">
            Det betyder alltså att skarven är väldigt illa tåld av yrkesfiskarna,
            vilket vi har kunnat se olika -
          </note>
          <note n="d65b6c22">
            otrevliga, tycker jag - uttryck för i TV. Därför måste man försöka
            att hitta en lösning som kan vara något så när tillfredsställande
            för de olika intressena. Det är det som jag har försökt att göra.
          </note>
          <note n="7715e517">
            Gudrun Lindvall tog upp frågan om fågeldirektivet som innebär
            att man skall skydda ägg och ungar. Det finns också undantag,
            t.ex. när det gäller äggprickning som man kanske kan dra litet
            på munnen åt, men det är ett otrevligt sätt. Man kan emellertid
            fråga sig vilket som är bäst, att pricka äggen eller att döda
            de presumtiva föräldrarna.
          </note>
          <note n="5bbb3069">
            Anf. 75 GUDRUN LINDVALL (mp)
          </note>
          <note n="ca105783">
            Herr talman! Jag är glad att vi är överens om att den här jakten
            är osmaklig. Det har alltså förekommit avarter där man har lagt
            ut sprängmedel. Man har bedrivit en jakt som jag inte tycker skall
            få förekomma i Sverige. Vi har protesterat mycket skarpt mot Frankrike
            där man har jagat stare på samma sätt. Jakt skall inte vara att
            urskillningslöst spränga fåglar, att ge sig på boplatser, att
            hugga ner boträd, att döda ungar och att pricka ägg. Jag tycker
            inte att det är jakt. Jag önskar att vi kan vara överens om det,
            därför att då kan vi komma en bra bit på väg i diskussionerna.
            Det är avarterna och de uttryck som skarvjakten har tagit sig
            som gör att denna jakt har väckt en stor anstöt och som gör att
            vi som är naturintresserade, och framför allt ornitologerna, anser
            att detta är en typ av fågeljakt som inte skall få förekomma i
            Sverige. Kan vi komma så långt, jordbruksministern, då har vi
            kommit en bra bit på väg.
          </note>
          <note n="df5c6a0b">
            Sedan är jag mycket skeptisk till att det står i ett beslut att
            det skall få förekomma jakt på klippor, holmar och skär som inte
            hör till något hemman. Då uppmuntrar man ju den här typen av smutsig
            jakt.
          </note>
          <note n="60cda9d7">
            På Länsstyrelsen i Kalmar län säger man att den motivering som
            fanns i det tidigare beslutet i Kalmar län fortfarande gäller.
            Man skriver: "Rapporter om skyddsjakt i form av prickning av ägg
            saknas. Enligt vad länsstyrelsen erfar finns uppgifter som tyder
            på att jakt under 1994 förekommit i större omfattning än vad som
            redovisats. En förutsättning för att länsstyrelsen i fortsättningen
            skall kunna medge skyddsjakt, är att Sverige gentemot EU på ett
            tillfredsställande sätt kan redovisa hur denna jakt bedrivs samt
            jaktens inverkan på beståndets storlek.
          </note>
          <note n="b64b9340">
            Om länsstyrelsen som ansvarig myndighet inte kan förlita sig
            på den redovisning av jakten som sker, kan det omöjliggöra en
            fortsatt skyddsjakt." Det här handlade om jakt 1994.
          </note>
          <note n="d080f8cd">
            Trots detta fortsätter man att ge tillstånd för skyddsjakt. På
            en sådan lös grund skall vi inte ha några skyddsjakter i Sverige.
            Man måste i alla fall veta vad man gör och vad förra årets skyddsjakter
            har fått för effekter innan man tillåter en jakt som vi kanske
            kan enas om är en smutsig jakt. Den typen av diskussion som förs
            när det gäller skarv kunde man höra för 20-30 år sedan när det
            gällde de stora rovdjuren. Diskussionen baseras mycket mindre
            på biologiska fakta och vördnad för naturen än på någon sorts
            primitivt hat som jag inte tycker skall få förekomma i jaktsammanhang.
          </note>
          <note n="4d8862bd">
            Men kan vi i dag komma så långt att vi kan ena oss om att den
            typ av jakt som förekommer på skarv -
          </note>
          <note n="a3df3290">
            det handlar alltså om boplundringar, äggprickningar, sprängningar
            osv. - skall bort, då har vi kommit en bra bit på väg. Sedan hoppas
            jag också att vi kan komma så långt att vi i fortsättningen funderar
            på vart vi vill komma med skyddsjakten. Hur stor del av beståndet
            skall skattas? Vad vill vi? De som har varit mest högljudda i
            den här debatten, det har varit jägarna, inte fiskarna.
          </note>
          <note n="e3d82185">
            Anf. 76 Jordbruksminister MARGARETA
          </note>
          <note n="646af749">
            WINBERG (s)
          </note>
          <note n="4f2e4ee8">
            Herr talman! Jag tycker att vi kan ena oss om att den typ av
            jakt som Gudrun Lindvall tar upp och som handlar om sprängning
            och boplundring är oacceptabel. Vi kan nog ena oss i ett fördömande
            av det.
          </note>
          <note n="1b0bbd4c">
            Jag vill också säga att det här med att man inte vet hur många
            ägg som har prickats och hur många ungar som har dödats är ju
            inte aktuellt nu i och med de nya ändringarna. Från den 15 juni
            är man alltså skyldig att rapportera också detta.
          </note>
          <note n="0deee226">
            Slutligen: Eftersom vi båda är medvetna och överens om att detta
            är en infekterad fråga, tycker jag också att vi borde kunna vara
            överens om att det krävs att man på ett balanserat sätt försöker
            att hitta en jaktform som så långt det låter sig göras tillgodoser
            de olika intressen som här är inblandade. Att vara militant från
            det ena eller det andra hållet gagnar inte den sak och det mål
            som vi båda två tycks vilja uppnå.
          </note>
          <note n="3079c1dc">
            Anf. 77 GUDRUN LINDVALL (mp)
          </note>
          <note n="2c9379ed">
            Herr talman! Det var därför som jag föreslog att det skulle tillsättas
            en kommitté så att jägare, fiskare, naturvårdare och biologer
            kan få tillfälle att tala med varandra i lugn och ro om dessa
            problem. Jag saknar i dag ett sådant forum. Det känns litet grand
            som att man står på barrikaderna och strider mot varandra.
          </note>
          <note n="74d258e3">
            Den typen av diskussioner om jakten måste vi komma ifrån. Vi
            måste få samtal till stånd mellan naturvårdare, biologer och jägare,
            vilket jag har saknat under de senaste åren. Det var därför som
            jag föreslog att det skulle tillsättas en kommitté. Om jordbruksministern
            kan hitta andra former för en gemensam diskussion om hur en eventuell
            skyddsjakt skall bedrivas i Kalmarsund och om jordbruksministern
            kan hitta forum för att få i gång denna diskussion, tycker jag
            att vi med dagens debatt har kommit en bra bit på väg, eftersom
            vi också är överens om att avarter av något som kallas jakt inte
            är jakt. Tack för debatten.
          </note>
          <note n="ea5e9322">
            Överläggningen var härmed avslutad.
          </note>
          <note n="46acd59b">
            11 § Svar på interpellation 1994/95:141 om barn till alkoholmissbrukare
          </note>
          <note n="155c45ab">
            Anf. 78 Statsrådet ANNA HEDBORG (s)
          </note>
          <note n="de70adfa">
            Herr talman! Ingrid Näslund har frågat mig vad jag tänker göra
            för att barn till alkoholmissbrukare i större utsträckning skall
            kunna identifieras av dem som möter dessa barn i sitt dagliga
            arbete. Hon har också frågat vilka åtgärder jag tänker vidta för
            att de inte längre skall lämnas åt sitt öde utan få den hjälp
            de behöver.
          </note>
          <note n="dc144a80">
            Livet i en alkoholistfamilj brukar beskrivas som kaotiskt och
            oförutsägbart. I missbrukets spår följer inte sällan våld och
            misshandel. De som arbetat med missbrukarfamiljer säger att det
            finns tre outtalade lagar som styr livet i familjen: tala inte
            med andra om det verkliga problemet, lita inte på någon, känn
            inte efter.
          </note>
          <note n="5c47664d">
            De barn vi här talar om har kallats de glömda barnen, ibland
            t.o.m. de gömda barnen.
          </note>
          <note n="6ceb1a88">
            Missbrukarvården har inte i tillräcklig grad uppmärksammat barnens
            situation. Därför har man inte sett barnens behov och inte heller
            arbetat med föräldrarollen, utan arbetet har i stället varit inriktat
            enbart på själva missbruket.
          </note>
          <note n="ed3f1182">
            Men under 1980-talet har intresset ökat för forskning kring familjens
            roll och betydelse vid behandling av missbruk. Intresset har också
            varit stort när det gäller åtgärder för att förebygga missbruk,
            dvs. hur vi förhindrar att dagens barn till missbrukare blir morgondagens
            missbrukande föräldrar.
          </note>
          <note n="e4d5cc1d">
            Modern forskning har undersökt vilka faktorer som kan vara skyddande
            när det gäller överföring av alkoholmissbruk. Dit hör t.ex. en
            hög medvetenhet om risken att utveckla alkoholism. Dit hör också
            hjälp till familjemedlemmar att förändra roller och mönster i
            familjen.
          </note>
          <note n="6a17c907">
            Fortfarande saknas kunskap på vissa områden när det gäller missbrukarnas
            barn. Det saknas t.ex.
          </note>
          <note n="b8858625">
            kunskap om den grupp barn som trots uppväxt i känslomässigt svår
            hemmiljö ändå utvecklas till harmoniska och välanpassade vuxna.
            Men jag är helt överens med Ingrid Näslund om att det är av yttersta
            vikt att barn till alkoholmissbrukare erbjuds stöd, hjälp och
            behandling i förebyggande syfte för att undvika psykiska problem
            och överföring av missbruk mellan generationer.
          </note>
          <note n="4392ac57">
            Som Ingrid Näslund också konstaterat har mycket gjorts på olika
            nivåer i samhället för att lyfta fram frågan om missbrukarnas
            barn. Socialstyrelsen och
          </note>
          <note n="ab103abc">
            Folkhälsoinstitutet liksom även Rädda Barnen m.fl.
          </note>
          <note n="3ee66b3d">
            har tagit fram informations- och utbildningsmaterial.
          </note>
          <note n="3049f1a6">
            Det finns filmer, böcker, rapporter och olika typer av arbetsmaterial
            att användas inom t.ex. barnomsorgen eller bland lärare och andra
            som i sitt arbete kommer i kontakt med barn ur missbrukarfamiljer.
          </note>
          <note n="30f4ab5e">
            Jag tror att t.ex. barnomsorgspersonal i dag har goda förutsättningar
            att identifiera barn till missbrukare. Svårigheten ligger i stället
            i att man inte vet vad man kan göra åt de problem man ser, dvs.
            på vilket sätt man kan hjälpa barnet. Det finns exempel på projekt
            där man har arbetat i förebyggande syfte i barngrupper. Det finns
            också ett antal exempel på modeller för samarbete mellan olika
            yrkesgrupper som kommer i kontakt med barn till missbrukare.
          </note>
          <note n="a1b2f437">
            En hel del har också gjorts för att utveckla det sociala arbetet
            med barn som far illa. Missbrukarnas barn utgör som vi vet i detta
            sammanhang en mycket stor grupp. Vidare har metoder utvecklats
            för att man skall kunna arbeta direkt med stöd till barnen, framför
            allt i form av gruppverksamheter.
          </note>
          <note n="7e35e9e3">
            Jag skall inte ägna mig åt ytterligare uppräkningar, utan bara
            konstatera att det trots det utvecklingsarbete som gjorts finns
            mycket kvar att göra på fältet. Enligt uppgifter från bl.a. Socialstyrelsen
            finns ett stort intresse bland socialsekreterare och andra som
            arbetar med barn i dag för att t.ex. starta stödgrupper för barnen.
          </note>
          <note n="f8c90938">
            Socialstyrelsen skrev i sin rapport om missbrukarnas barn (SoS
            Rapport 1993:18) att den öppna missbrukarvården hade goda förutsättningar
            att arbeta med hela familjen och att rådgivningsbyråer och alkoholmottagningar
            etc. bör ha som rutin att fråga om den som söker hjälp har barn.
            I så fall bör man informera om hur missbruket påverkar barnen.
          </note>
          <note n="7d6c786c">
            Att diskutera föräldraskapet och stödja missbrukaren som förälder
            bör vara en viktig del av behandlingen, skrev Socialstyrelsen
            vidare.
          </note>
          <note n="88ec1b83">
            Jag skulle vilja gå ett steg längre och säga att det vid varje
            öppenvårdsmottagning där missbrukare behandlas även borde finnas
            möjligheter att ordna gruppverksamheter eller annat direkt stöd
            till barnen.
          </note>
          <note n="4aea238e">
            Jag påstår alltså att vi i dag har en kunskap som borde leda
            till att dessa barn prioriteras. Vi har också metoder för att
            hjälpa dem i praktiken.
          </note>
          <note n="afbd0f10">
            Nu över till de två frågor som Ingrid Näslund ställt till mig.
            När det gäller frågan om vad jag kan göra för att barn till alkoholmissbrukare
            i större utsträckning identifieras, tror jag att den kunskap som
            behövs oftast finns, men det finns också en obenägenhet att identifiera
            problem som man står maktlös inför. För att ta tag i barnets problem
            måste det finnas hjälp att erbjuda barnet.
          </note>
          <note n="364cc8d2">
            Vilka åtgärder kan jag vidta för att dessa barn inte längre skall
            lämnas åt sitt öde, utan få den hjälp de behöver?
          </note>
          <note n="fed80680">
            Jag ser det som viktigt att ta till vara det intresse som bl.a.
            Alkoholkommissionens och Socialstyrelsens arbete i frågan har
            väckt. Jag tror också att vi rent allmänt kan vara överens om
            att det krävs ökade insatser från socialtjänstens sida för dessa
            barn.
          </note>
          <note n="517f3eea">
            Som jag tidigare sade anser jag att målet bör vara att det vid
            alla öppenvårdsverksamheter för missbrukare erbjuds möjligheter
            även för barnen att få stöd och hjälp. Först när det finns verksamheter
            där barnen kan erbjudas stöd och hjälp blir ett uppsökande arbete
            meningsfullt.
          </note>
          <note n="bf4bceae">
            Ingrid Näslund har i sin fråga undrat om det är realistiskt att
            förvänta sig att "denna i långa stycken oprövade verksamhet -
            dvs. bl.a. gruppverksamhet för barn - nu skall kunna ta fart i
            ett läge när socialtjänsten är mycket hårt ansträngd, när missbrukarvården
            är försummad och kommunernas ekonomi är mycket ansträngd".
          </note>
          <note n="03105330">
            Det finns kunskap, det finns metoder och det finns intresse.
            Att inte i god tid göra det som kan göras för att förebygga svåra
            problem senare är heller inte god ekonomi. Som jag ser det behövs
            nu diskussioner och nödvändiga beslut på den lokala politiska
            nivån.
          </note>
          <note n="d0fd738a">
            För att få i gång dessa diskussioner och för att bygga vidare
            på den kunskap som tagits fram under senare år avser jag att överlägga
            med
          </note>
          <note n="61dc5b1e">
            Kommunförbundet och Landstingsförbundet om på vilket sätt Socialdepartementet
            kan stödja ett utvecklingsarbete i denna fråga.
          </note>
          <note n="c014d0b0">
            Då Ingrid Näslund, som framställt interpellationen, anmält att
            hon var förhindrad att närvara vid sammanträdet, medgav tredje
            vice talmannen att Fanny Rizell fick delta i överläggningen i
            stället för interpellanten.
          </note>
          <note n="7d4e9a6b">
            Anf. 79 FANNY RIZELL (kds)
          </note>
          <note n="8375d656">
            Herr talman! Jag tackar socialministern för svaret, och för att
            jag i Ingrid Näslunds ställe får ta emot det.
          </note>
          <note n="66a649e0">
            Alkoholmissbruk i familjer är en besvärlig historia. Det skadar
            alla familjemedlemmar, och de skador som i synnerhet barnen får
            är alarmerande. De stödinsatser som erbjuds för närvarande står
            inte i proportion till problemets omfattning.
          </note>
          <note n="5bee8d5d">
            I svaret säger socialministern att dessa barn kallas de glömda
            eller de gömda barnen. Det skulle kunna tyda antingen på att man
            inte har sett deras situation eller på att man valt att blunda
            för den, eller att ingen hjälp finns att få. Men kanske är det
            så som det står i interpellationsvaret, att man är obenägen att
            identifiera problemet därför att man står maktlös. Det finns inte
            så många möjligheter att hjälpa.
          </note>
          <note n="6ed8822b">
            Det är oftast barnomsorgspersonalen som upptäcker att barn inte
            mår bra, ibland kan det vara personalen på barnhälsovården och
            ibland skolans personal. Men man kan inte alltid differentiera
            problemen och säga om barnets beteende beror på missbruk i familjen.
          </note>
          <note n="22bb0d52">
            Det äger nog sin riktighet att missbrukarvården uteslutande har
            ägnat sig åt missbrukaren. Familjen har - kanske litet överdrivet
            sagt - mest ansetts som en resurs i missbrukarens rehabilitering.
          </note>
          <note n="2fee5d0b">
            Det påpekas i svaret att forskningen under 1980-
          </note>
          <note n="ac287512">
            talet har intresserat sig för familjens roll vid behandling av
            missbruk. Jag vill understryka att för att nå ett bra resultat
            vid behandlingen av missbrukare är det viktigt att se hur viktig
            familjen är.
          </note>
          <note n="249d448e">
            Men det perspektivet är fel om man skall hjälpa barn som lever
            i de här miljöerna. Då är det barnet och inte missbrukaren som
            skall fokuseras.
          </note>
          <note n="d9981dab">
            Socialstyrelsen ansåg i sin rapport att missbrukarvården har
            goda förutsättningar att arbeta med hela familjen, och att man
            rutinmässigt bör fråga om den som söker hjälp har barn och informera
            om hur missbruket påverkar barnen. Man bör diskutera föräldraskapet
            och stödja missbrukaren. Detta är en viktig del av behandlingen.
          </note>
          <note n="02cb93f1">
            Alla föräldrar behöver stöd i föräldraskapet, så arbetssättet
            är bra, men detta är knappast en behandling just för barnet, även
            om den förbättrar barnets miljö.
          </note>
          <note n="bdd42ac3">
            Många av dessa barn behöver behandling. Vi är inne på samma tanke
            - det borde finnas gruppverksamhet eller något annat direkt stöd
            till barnet, t.ex. på öppenvårdsmottagningar där missbrukare behandlas.
          </note>
          <note n="a27cdaea">
            Men i Alkoholpolitiska kommissionens rapport står det att det
            är ytterst få kommuner som har någon typ av gruppverksamhet för
            barn. Där den finns befarar man nu på sina håll att den måste
            upphöra just därför att kommunerna är trängda på den sociala sidan.
            Det sägs också att det mesta av den här verksamheten gäller större
            barn och tonåringar.
          </note>
          <note n="680e2e68">
            Det är ännu svårare att identifiera små barn som störs i sin
            utveckling. Hur skall man kunna identifiera och ge behandling
            och stöd till barn vilkas föräldrar inte vill vidkännas sitt missbruk?
            Redan på mödravårdscentralerna bör man ge information och vara
            observant på missbruk. Detta görs också, liksom mycket annat som
            är bra.
          </note>
          <note n="30771e87">
            Trots att blivande mödrar är mycket påverkbara och att mödrahälsovården
            ger information om skaderiskerna på grund av alkohol är antalet
            barn som föds skadade av alkohol tämligen konstant. Därför är
            det mycket skrämmande att unga kvinnor mer och mer tar över männens
            dryckesvanor. Jag skulle önska att vi kunde göra en insats för
            att få ungdomar att inse att det är en allvarlig ovana som de
            grundlägger, och som de i dag grundlägger väldigt tidigt.
          </note>
          <note n="82bd8731">
            I svaret sägs det också att vi i dag har stor kunskap, att det
            finns metoder och intresse. Men när man läser vad Alkoholpolitiska
            kommissionen skrivit ser man att i vård- och omsorgsutbildningen,
            liksom i lärarutbildningen, behandlas missbruk och dess konsekvenser
            inte alls eller i liten utsträckning. Det är ju dessa personalkategorier
            som skall handha de här barnen, så jag tycker att detta är väldigt
            allvarligt.
          </note>
          <note n="251c95e0">
            Kommissionen skriver också om vidareutbildningen och om fördjupningen,
            som också är otillräckliga.
          </note>
          <note n="8c9ab467">
            Jag undrar om de olika personalkategorierna har tillräcklig kompetens.
            Kunskapen finns, men är den spridd bland dem som skall arbeta
            med barnen? Kan barnomsorgspersonalen tillräckligt om missbruk
            och kan missbrukarvårdens personal tillräckligt om barn?
          </note>
          <note n="639d0516">
            Och har man utvärderat olika behandlingsformer så att man vet
            vilka metoder som är bra att använda för olika åldrar och olika
            barngrupper? Det tycker jag är viktigt.
          </note>
          <note n="192f113c">
            Anf. 80 Statsrådet ANNA HEDBORG (s)
          </note>
          <note n="0c2b9e2a">
            Herr talman! Vi är helt överens om att det är rätt att barnen
            behöver ett eget stöd. Den kanske mest intressanta formen av detta
            stöd är gruppverksamheterna för barn. Den verksamheten har tagit
            form, man vet en del om den och den är faktiskt under relativt
            hygglig utveckling trots allt, även om den ännu har en lång väg
            att vandra för att finnas överallt där den borde finnas. Här fokuseras
            barnens egna problem och deras egen utveckling och roll.
          </note>
          <note n="8b9d72de">
            Det är sant att Socialstyrelsen inte hittade så mycket av pågående
            verksamhet när man gjorde den undersökning som redovisades 1992.
            Då rörde det sig enbart om ett tiotal gruppverksamheter av det
            här slaget. Dess bättre har Kommunförbundet vid en senare enkätundersökning
            hittat ganska många fler gruppverksamheter. Man gjorde en enkätundersökning
            omfattande 226 kommuner, alltså nästan 80 % av alla kommuner.
            45 kommuner hade gruppverksamhet. 35 kommuner hade annan form
            av stöd till de här barnen, t.ex. stödfamiljer.
          </note>
          <note n="2f81d181">
            En del av det här riktades inte bara till missbrukande föräldrars
            barn, utan det riktades också till barn som över huvud taget var
            i riskzonen. Vissa räknar säkert också in annan typ av stödverksamhet.
          </note>
          <note n="dd52360c">
            41 % av de kommuner som inte hade någon verksamhet uppgav att
            de planerade att starta verksamhet. 55 % av kommunerna visste
            inte riktigt hur de skulle gå vidare med problemen.
          </note>
          <note n="7412fc83">
            Hur som helst finns här en bild av att det händer någonting på
            detta område. Man uppmärksammar barnen själva på ett aningen nytt
            sätt på det här området. Jag tror att det finns möjligheter att
            arbeta vidare med detta utifrån den viktiga påbörjade medvetenheten
            här ute i kommunerna.
          </note>
          <note n="6c5b9af2">
            Vi har, som jag sagt, för avsikt att ta initiativ i fråga om
            hur vi på något sätt kan hjälpa till och stödja denna utveckling.
            Det finns en väldigt intressant verksamhet som i dag bedrivs i
            Kommunförbundets regi och som handlar om att gruppverksamheter
            för vuxna missbrukare startas med utvecklingsstöd från
          </note>
          <note n="b20de8ac">
            Kommunförbundets sida. Vi föreställer oss att det här är ett
            väldigt verkningsfullt sätt att arbeta på också när det gäller
            barn. Vi har alltså för avsikt att med
          </note>
          <note n="85226c28">
            Kommunförbundet och Landstingsförbundet fortsätta de diskussioner
            som redan delvis har startat i de här frågorna.
          </note>
          <note n="d653d0e3">
            Anf. 81 FANNY RIZELL (kds)
          </note>
          <note n="f166d425">
            Herr talman! Jag är mycket glad över och tacksam för att det
            här arbetet har ökat något. Men om man betänker att mer än 10
            % av svenska barn växer upp i hem med en eller två missbrukande
            föräldrar så är det förskräckande litet. Jag tror att vi är överens
            om det, så där finns ingen som helst motsättning.
          </note>
          <note n="3e44be12">
            Det finns också andra svårigheter i det här panoramat när man
            skall hjälpa barn som lever i nämnda miljöer. En del har jag stött
            på när jag tittat på detta. Jag tänker på samarbetet mellan de
            olika kategorier som handskas med barn och som alltså har barnen
            i sin omsorg. Det gäller polisen, det sociala, skolan och olika
            vårdinrättningar.
          </note>
          <note n="41850e9d">
            Samarbetssvårigheterna kan till en del bero på kunskapsbrist
            eller en bristande insikt om kompetens och ansvar hos de andra.
            Jag undrar om man kan göra något åt det. Jag har t.ex. sett att
            det i vissa situationer finns hinder t.ex. på grund av våra sekretessbestämmelser.
            Det skulle vara intressant att höra litet grand om detta - om
            det går att överbrygga det här på något sätt. I skolorna kan faktiskt
            lärare och elevvårdspersonal inte alltid tala med varandra om
            problemen. Dessutom är det så ute i skolorna att elevvårdspersonalen
            och Socialtjänsten, som man samarbetar väldigt mycket med när
            det gäller enskilda barn, inte kan tala om vad de vet. Väldigt
            ofta gör det, tyvärr, att barn hindras och att de därmed inte
            kan få den hjälp och det stöd som de kan få.
          </note>
          <note n="a4735178">
            Jag hoppas att samarbetet mellan
          </note>
          <note n="0f3ba4ce">
            Kommunförbundet och Landstingsförbundet kommer till stånd och
            att någonting kan komma ut av det.
          </note>
          <note n="c3cd6673">
            Tycker statsrådet att Folkhälsoinstitutet och
          </note>
          <note n="28c89e97">
            Socialstyrelsen på grundval av Alkoholpolitiska kommissionens
            arbete tagit fram särskilt mycket uppgifter och gått in i uppgifterna
            och pekat på projekt som kan göras eller utvärderat saker så att
            man vet vad som kan användas? Jag hade förväntat mig att de skulle
            ligga väldigt långt framme med insatser, inte riktigt bara med
            broschyrer o.d. Jag skulle önska att man verkligen gjorde utvärderingar.
          </note>
          <note n="621d1286">
            Det har forskats mycket, men forskningen har inte alltid lett
            fram till projekt eller till en utvärdering som kan användas i
            det praktiska arbetet. Även där kunde det behövas mer utbildning
            för att föra ner detta till lägre nivåer. Det här stannar ju kvar
            på forskningsnivån. De människor som borde kunna använda informationen
            i sitt arbete har inte fått del av den. Vad kan statsrådet göra
            när det gäller att avisera ytterligare åtgärder på detta område?
          </note>
          <note n="e160b378">
            Anf. 82 Statsrådet ANNA HEDBORG (s)
          </note>
          <note n="0b3eb865">
            Herr talman! Vi är överens om mycket här, t.ex.
          </note>
          <note n="2eff2079">
            om behovet av samarbete mellan olika personalkategorier. Jag
            tror att det också är mycket fruktbart att tänka sig just ett
            samarbete rörande barn.
          </note>
          <note n="d6f65032">
            Barn som far illa mobiliserar ju, i bästa fall, vuxna som de
            har omkring sig.
          </note>
          <note n="ac943e48">
            Naturligtvis är det alldeles riktigt att barnomsorgens och skolans
            personal ofta har förutsättningar att upptäcka barn som far illa.
            I dag får personalen trots allt mer och mer hjälp när det gäller
            att upptäcka när missbruk kan tänkas ligga bakom.
          </note>
          <note n="c45394d4">
            När det gäller en hel del av den forskning och de utvecklingsprojekt
            som man arbetat med på dessa områden har man också ansträngt sig
            för att försöka sprida information i form av rapporter, utbildningsmaterial
            och filmer.
          </note>
          <note n="bc06a0cb">
            Det finns oändligt mycket mer att göra på detta område. En hel
            del arbete pågår också men behöver vidareutvecklas.
          </note>
          <note n="ccdfc006">
            Fanny Rizell hade en fråga om i vilken mån sekretessen är ett
            stort hinder. Det sägs ofta att sekretessen är ett stort hinder
            för samarbetet mellan olika grupper av personal. Men just på detta
            område är nog sekretessen inte något större problem. Det råder
            ju inte sekretess mellan socialsekreterare och barnomsorgspersonal
            inom samma förvaltning, och det är det ofta. Det gäller nästan
            alltid frågor som rör barn och som måste tas upp med barnens föräldrar.
          </note>
          <note n="1666a221">
            Skall man kunna arbeta med barn måste trots allt mycket ske genom
            och med hjälp av föräldrar och föräldrars förståelse för att någonting
            görs.
          </note>
          <note n="1e9d40af">
            Samtycke från vårdnadshavare bryter alltid sekretessen. I den
            mån föräldrar kan motiveras till samverkan finns det alltså inga
            sekretessproblem.
          </note>
          <note n="1d868cbb">
            Vidare gäller faktiskt anmälningsskyldighet för barn som far
            illa. Det gäller åt båda hållen - både barnomsorgspersonal och
            skolpersonal är skyldiga att göra en anmälan om barn far tillräckligt
            illa. Men
          </note>
          <note n="cfd43554">
            Socialtjänsten har också möjlighet, om det behövs för behandlingen
            av barnet, att tala med personal på annat håll.
          </note>
          <note n="9ef11704">
            I den mån man väl har identifierat ett barn som har problem och
            man hittar former för att arbeta med barnet finns det i allmänhet
            möjligheter att göra det utan något större hinder i sekretessfrågan.
          </note>
          <note n="e117e33b">
            Fanny Rizell tog också upp frågan om gravida kvinnor som riskerar
            att föda barn med problem. Det här är ett område där det är mycket
            lättare än det är vid många andra tillfällen i livet att arbeta
            med sådana här problem. Att arbeta med gravida kvinnor och att
            motivera dem att avstå från alkohol är ett av de områden som jag
            tror att vi har anledning att särskilt ägna oss åt.
          </note>
          <note n="3d873807">
            När det gäller arbete från samhällets sida på det mer allmänna
            planet i alkoholfrågan - det handlar då om att minska alkoholbruket,
            särskilt i vissa utsatta situationer - tror jag att det är viktigt
            att hitta de områden där det finns en stor folklig förståelse
            och där det finns möjligheter att ställa upp på det som samhället
            gör. Jag tror också att det är viktigt att fundera över de områden
            som alla tycker bör vara alkoholfria. Graviditeten är nog en tid
            i livet då de flesta blivande mammor är mycket mottagliga för
            information. Då finns det också en stor motivation i resten av
            samhället att arbeta med de här frågorna.
          </note>
          <note n="a5294f34">
            Det gäller att se risker och att ställa upp på att det här är
            ett område där man bör arbeta för restriktivitet när det gäller
            alkohol.
          </note>
          <note n="7b7b1d84">
            Barnavårdscentralerna är i hög grad inne på det förebyggande
            hälsoarbetet just när det gäller graviditeter. Barnmorskorna är
            numera väldigt duktiga på att motivera blivande mammor att leva
            sundare under graviditeten. Jag tror att det är ett mycket fruktbart
            sätt att sprida kunskap om riskerna med alkohol och att det finns
            anledning att bygga vidare på detta.
          </note>
          <note n="b50679e3">
            Anf. 83 FANNY RIZELL (kds)
          </note>
          <note n="493bc64b">
            Herr talman! Jag tror att det är helt riktigt att de gravida
            kvinnorna är motiverade att ta emot information och att de vill
            sitt barn väl. Därför är jag litet besviken över att de barn som
            föds skadade av alkohol inte har blivit färre. Jag kanske får
            skicka med det önskemålet till Kommunförbundet och till
          </note>
          <note n="ce2c0825">
            Landstingsförbundet att de gör ännu mer på det här området. Det
            är otroligt behjärtansvärt, och jag tror också att de har förmåga
            och kunnande för det. Som tidigare sagts är en missbrukare aldrig
            så tillgänglig för påverkan som i samband med graviditet.
          </note>
          <note n="88a4e4cb">
            Det handlar också litet grand om att förändra attityder hos människor.
            Jag hörde i går att man i
          </note>
          <note n="a96c84c1">
            Västernorrland är mycket skicklig på kampanjer i olika alkoholpolitiska
            frågor. Man har bl.a. haft ett kontrakt där föräldrar skriver
            på att de skall avstå från alkohol medan barnen växer upp. Jag
            vet inte hur det är formulerat, jag har inte sett det, men jag
            skall försöka ta reda på det. Jag tycker det låter rätt spännande.
          </note>
          <note n="94ce1c90">
            Jag tycker att det ligger en väldigt fin tanke i att man skulle
            kunna förändra många människors attityder och låta dem förstå
            och komma till insikt om hur illa barnen far. Det finns ju människor
            som misshandlar sig själva, men kanske inte så illa att livet
            blir förstört. De kan också förstöra sina barns liv.
          </note>
          <note n="8732fa3e">
            Barnen befinner sig ju i ett helt annat utvecklingsskede. Därför
            tror jag att det är viktigt att sprida kunskap och insikt om det
            här mer än vad vi gör. Det behövs en attitydpåverkan, som kanske
            kan ske genom barnavårdscentraler. Även de som inte skriver på
            och som inte tycker att de har anledning att ändra på sitt på
            beteende kan få en påminnelse om hur viktig deras attityd är och
            hur viktigt deras ställningstagande är.
          </note>
          <note n="b65b4530">
            Jag tror att väldigt många av de problem som vi har på det här
            området skulle kunna påverkas av ändrade attityder. Det är våra
            barn värda. Vi säger ju ofta att barnen är det bästa vi har, och
            jag tror att vi menar det. Jag tror också att varenda förälder
            menar det, men vi måste stödja och hjälpa dem att också i det
            här avseendet vara så bra föräldrar som möjligt.
          </note>
          <note n="04010c43">
            Jag vill skicka med bl.a. till Kommunförbundet och till Landstingsförbundet
            att de skall arbeta ännu flitigare på det här området.
          </note>
          <note n="e421ff78">
            Anf. 84 Statsrådet ANNA HEDBORG (s)
          </note>
          <note n="2e3501e9">
            Herr talman! Vi kommer på många olika sätt och med många olika
            delar av samhället att fortsätta diskussionen om hur det drogförebyggande
            arbetet skall läggas upp. Folkhälsoinstitutet kommer ju med sin
            stora nationella plan om ett par veckor. Tanken med den är ju
            att om man skall man kunna arbeta effektivt med de drogförebyggande
            insatserna, så gäller det att hela samhället är inblandat, att
            alla gör sin del - det man själv är bra på - och att alla tar
            sitt naturliga ansvar.
          </note>
          <note n="6f4a7657">
            Jag tror att den här frågan kommer tillbaka, inte bara när det
            handlar om att acceptera vad
          </note>
          <note n="4dfd2731">
            Folkhälsoinstitutet kommer med för idéer, utan också
          </note>
          <note n="89b80f27">
            - inte minst - när det gäller att vi alla i olika grupper och
            på olika håll i samhället tar till oss vad de egentligen säger.
            Vad de kommer att säga, det vågar jag gissa är att säga att det
            här är ett arbete för hela samhället och att det är allas ansvar
            att informera, att diskutera och att etablera egna attityder till
            sina egna och andras barn när det gäller de här frågorna.
          </note>
          <note n="c4b1493e">
            12 § Förnyad bordläggning
          </note>
          <note n="bd3623dc">
            Föredrogs men bordlades åter
          </note>
          <note n="5b2c4613">
            Arbetmarknadsutskottets betänkande 1994/95:AU13
          </note>
          <note n="9fdf5983">
            Bostadsutskottets betänkanden 1994/95:BoU20 och
          </note>
          <note n="bccc6b45">
            BoU22
          </note>
          <note n="a5348e6f">
            Konstitutionsutskottets betänkanden 1994/95:KU40
          </note>
          <note n="6fd27181">
            och KU50
          </note>
          <note n="2eabb094">
            Utbildningsutskottets betänkanden 1994/95:UbU20-
          </note>
          <note n="58d93260">
            UbU22
          </note>
          <note n="fdd390e2">
            Socialförsäkringsutskottets betänkanden
          </note>
          <note n="9767aaa8">
            1994/95:SfU19 och SfU20
          </note>
          <note n="e2c567e5">
            13 § Bordläggning
          </note>
          <note n="73ddce12">
            Anmäldes och bordlades
          </note>
          <note n="b6bb4bf8">
            Finansutskottets betänkande
          </note>
          <note n="1da314db">
            1994/95:FiU19 Den kommunala ekonomin
          </note>
          <note n="030ed7c1">
            Skatteutskottets betänkanden
          </note>
          <note n="f9dee89a">
            1994/95:SkU28 Finansiering av medlemskapet i
          </note>
          <note n="eeef0b0f">
            Europeiska unionen, m.m.
          </note>
          <note n="eb989814">
            1994/95:SkU31 Vissa inkomstskattefrågor
          </note>
          <note n="3c178946">
            1994/95:SkU43 Undantag från förmånsbeskattning beträffande statsministerns
            tjänstebostad
          </note>
          <note n="4de7055e">
            Lagutskottets betänkande
          </note>
          <note n="7f8ab023">
            1994/95:LU32 Konsumentpolitikens mål och inriktning, m.m.
          </note>
          <note n="df5bfd6d">
            Näringsutskottets betänkanden
          </note>
          <note n="f39bc570">
            1994/95:NU27 Ny pantbankslag
          </note>
          <note n="50e79582">
            1994/95:NU28 Kompletteringspropositionen
          </note>
          <note n="39ce0ff3">
            1994/95:NU29 Ändring i övergångsbestämmelserna till lagen om
            kreditmarknadsbolag
          </note>
          <note n="0834d92d">
            14 § Kammaren åtskildes kl. 13.35.
          </note>
          <note n="a63e0d60"/>
          <note n="7c1a9e03">
            Förhandlingarna leddes av förste vice talmannen från sammanträdets
            början t.o.m.10 § anf. 74 (delvis) och av tredje vice talmannen
            därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
