<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 1994</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 1994</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199495--110</head>
          <docDate when="1994">1994</docDate>
        </div>
      </front>
      <body>
        <div>
          <note n="97a5fc8c">
            Det justerade protokollet beräknas utkomma om 3 veckor
          </note>
          <note n="bbcf86e4">
            -----------------------------------------------------------------------
          </note>
          <note n="8b7f4247"/>
          <note n="ee3dedf2">
            1 § Justering av protokoll
          </note>
          <note n="e4eb3372">
            Justerades protokollen för den 15, 16, 17, 18 och
          </note>
          <note n="66507771">
            19 maj.
          </note>
          <note n="929b3c4f">
            2 § Meddelande om information från regeringen
          </note>
          <note n="e523d7ec">
            Andre vice talmannen meddelade att efter den tidigare aviserade
            informationen av justitieminister
          </note>
          <note n="0dfc6e2b">
            Laila Freivalds om regeringens politik mot våld, skulle statsrådet
            Mats Hellström lämna information om aktuella EU-frågor.
          </note>
          <note n="8c72d80d">
            3 § Svar på interpellation 1994/95:146 om utsläpp av luftföroreningar
          </note>
          <note n="9241d923">
            Anf. 1 Miljöminister ANNA LINDH (s)
          </note>
          <note n="9a30b3c4">
            Fru talman! Marianne Samuelsson har frågat mig om hur jag arbetar
            för att minska utsläppen av luftföroreningar i Europa och vilka
            åtgärder jag vidtagit för att de av riksdagen beslutade miljömålen
            skall följas upp och nås.
          </note>
          <note n="5c60024c">
            Sveriges natur är mycket känslig för påverkan av försurande ämnen.
            Samtidigt innebär vårt geografiska läge en särskild utsatthet
            för luftföroreningar som kommer från den europeiska kontinenten.
            En övervägande del av svavel- och kväveoxiderna har sitt ursprung
            i andra europeiska länder. De episoder med höga halter av marknära
            ozon som uppträder i Sverige under högtryckssituationer på våren
            och sommaren har klara samband med intransporten från sydost och
            sydväst. Även ammoniak är i viss mån gränsöverskridande.
          </note>
          <note n="04e1aa89">
            Jag är enig med Marianne Samuelsson och de miljöorganisationer
            som samlades för att diskutera utsläppen av luftföroreningar i
            Göteborg om att åtgärder för att ytterligare begränsa utsläppen
            är absolut nödvändiga. På sikt måste den kritiska belastningen
            underskridas, vad gäller både halter i luften och depositioner
            av olika ämnen, för att uppnå en långsiktigt hållbar utveckling.
          </note>
          <note n="bf850d31">
            Sveriges medlemskap i Europeiska unionen har förbättrat våra
            möjligheter att påverka utformningen av det europeiska arbetet
            för att begränsa utsläppen av luftföroreningar.
          </note>
          <note n="4ad598d4">
            Redan på det första miljörådsmötet tog jag initiativ till utformningen
            av en strategi mot försurningen inom unionen. Kommissionen har
            lovat att redovisa en arbetsplan under året och har även bett
            Sverige att bistå med en expert. En sådan strategi skall, enligt
            min mening, innehålla en plan för nya och reviderade direktiv,
            bl.a. om utsläpp från förbränningsanläggningar, svavelinnehåll
            i bränslen och utsläppskrav på bilar, med utgångspunkt i vad naturen
            tål.
          </note>
          <note n="814a9c69">
            Ytterligare ett arbete som för närvarande pågår inom Europeiska
            unionen handlar om ett ramdirektiv för luftkvalitet. Fram till
            sekelskiftet skall bindande gränsvärden etableras för ca 15 olika
            luftföroreningar.
          </note>
          <note n="f1d96d3c">
            Sverige kommer att ha huvudansvar för något av ämnena som skall
            regleras och kommer även att aktivt delta i arbetsgrupper för
            att se till att gränsvärdena blir så låga som nödvändigt för skydd
            av både hälsa och miljö.
          </note>
          <note n="59cb6cc7">
            Inom Genévekonventionen om långväga gränsöverskridande luftföroreningar
            har Sverige sedan den kom till 1979 varit en pådrivande och aktiv
            part i förhandlingar om utsläppsreduktioner av luftföroreningar.
            Regeringen har nyligen föreslagit riksdagen att Sverige skall
            ratificera det nya svavelprotokollet.
          </note>
          <note n="f6b5cd39">
            När det har implementerats fullt ut kommer utsläppen av svaveldioxid
            att ha minskat betydligt. Nästa steg inom Genèvekonventionen är
            ett protokoll om ytterligare reduktioner av kväveutsläpp.
          </note>
          <note n="cf0f09be">
            Sverige bidrar också aktivt till att reducera luftföroreningar,
            till energieffektivisering och till främjandet av förnybara energikällor
            i bl.a. de baltiska länderna. Genom svenskt stöd konverteras fossilbränsleeldade
            anläggningar till att eldas med träbränsle, och bostäder görs
            energisnåla, med vinster både för människor och för miljö.
          </note>
          <note n="70216adb">
            Sverige har i dag minskat sina utsläpp av svaveldioxid med 80
            % räknat från år 1980 och uppfyller därmed riksdagens miljömål
            och kraven som ställs i svavelprotokollet. Regeringen avser inom
            kort att lämna ett uppdrag till Naturvårdsverket att utreda möjligheterna
            till ytterligare reduktioner av svaveldioxid.
          </note>
          <note n="ed806440">
            Vad gäller kväveoxider är utvecklingen mer problematisk. Det
            uppsatta miljömålet att minska kväveoxiderna med 30 % mellan åren
            1980 och 1995 kommer inte att klaras. Åtgärder har vidtagits för
            att minska utsläppen från förbränningsanläggningar för energiproduktion
            genom introduktionen av en kväveoxidavgift. Den avgjort största
            andelen av kväveoxidutsläppen i Sverige kommer dock från vägtrafiken,
            och för att uppnå miljömålet för kväveoxider måste åtgärder vidtas
            inom trafikområdet. Naturvårdsverket arbetar för närvarande med
            ett program för ett miljöanpassat transportsystem som skall redovisas
            senast i december 1996.
          </note>
          <note n="3502aea4">
            Dessutom kommer verket till årsskiftet att redovisa förslag på
            åtgärder för att uppnå 50 % minskning av kväveutsläppen fram till
            år 2005. När detta underlag blir färdigt kommer regeringen att
            återkomma till riksdagen angående miljömålen för kväveoxidutsläppen.
          </note>
          <note n="fcccd0a7">
            När det gäller åtgärder mot ammoniakutsläppen har det inte hänt
            mycket de senaste tre åren. Det uppsatta miljömålet på 25 % reduktion
            av ammoniakutsläppen från år 1990 till år 1995 kommer därför inte
            att nås. I stället ökar utsläppen.
          </note>
          <note n="e1d3020e">
            Regeringen har nyligen i en proposition informerat riksdagen
            om att kraftfulla åtgärder skall vidtas mot ammoniakutsläppen
            för att uppnå det satta miljömålet.
          </note>
          <note n="2869c98c">
            Dessutom skall Jordbruksverket utreda möjligheterna till 50 %
            reduktion av ammoniakutsläppen.
          </note>
          <note n="410c2b60">
            Anf. 2 MARIANNE SAMUELSSON (mp)
          </note>
          <note n="19c6c178">
            Fru talman! Jag tackar miljöministern för svaret.
          </note>
          <note n="30835be6">
            Det känns väldigt positivt att miljöministern håller med mig
            om att luftföroreningarna måste minska och att de är ett stort
            problem, som vi på alla sätt måste jobba med.
          </note>
          <note n="5f77c225">
            Däremot tycker jag att det saknas en del åtgärder, som skulle
            behöva vidtas tidigare. Framför allt gäller det energisidan och
            transportsidan, där vi ligger långt efter och där oroväckande
            siffror nu visar på ökade utsläpp. Det är mycket bekymmersamt,
            samtidigt som jag inte kan se i svaret att regeringen har vidtagit
            några åtgärder för att klara detta. Detta gäller framför allt
            trafikområdet, där vi inte skall få någon rapport förrän i slutet
            av 1996.
          </note>
          <note n="7fa05ec6">
            Samtidigt byggs det nu en mängd motorvägar.
          </note>
          <note n="2ebd43c8">
            Som en följd av detta att vi behöver ta fram ett program för
            ett miljöanpassat transportsystem, borde det egentligen råda byggstopp
            på de motorvägar som nu är planerade. Annars klarar vi förmodligen
            inte miljömålen framöver. Det blir dessutom väldigt svårt att
            lägga fram ett program, då det är ganska stora investeringar som
            nu görs i trafiksektorn, bl.a. med planerna för Öresundsbron.
          </note>
          <note n="0326ac20">
            Jag vill fråga om det inte borde råda någon form av byggstopp
            eller om detta ganska snabbt borde kopplas till övriga delar.
          </note>
          <note n="5a576e1f">
            Det som miljöorganisationerna har tagit fram, som de också har
            talat om, är att det måste vidtas åtgärder snabbt, bl.a. när det
            gäller förnyelsebara energikällor, energieffektivisering och att
            använda den bästa kända tekniken. Det är jättebra att vi hjälper
            till i Baltikum för att t.ex. energieffektivisera, men samtidigt
            måste vi fundera över varför vi, som ändå är högkonsumerande på
            energisidan, inte lyckas minska vår egen energianvändning. Kanske
            vi borde se om det här hemma också.
          </note>
          <note n="981546a0">
            Jag vill fråga: Vad kommer på energiområdet?
          </note>
          <note n="fbfc544c">
            Anf. 3 Miljöminister ANNA LINDH (s)
          </note>
          <note n="401e79b0">
            Fru talman! När det gäller trafiksystemet och vägarna har vi
            gjort en väldigt kraftfull markering i budgeten, där vi har en
            stor besparing som framför allt handlar om de nya stora motorvägsbyggena.
            I
          </note>
          <note n="3dccba2a">
            princip kan man alltså säga att nya projekt är lagda på is, är
            uppskjutna på obestämd tid eller helt enkelt uteblir. Det är en
            väldigt tydlig markering jämfört med tidigare, dvs. av att det
            i princip är slut med nya stora motorvägsbyggen.
          </note>
          <note n="a441d1b2">
            Det händer mycket annat på transportområdet. Vi arbetar t.ex.
            med miljöklassningen av bränslen och miljöklassning av olika sorters
            fordon, inte bara personbilar. Det pågår ett arbete inom storstadsområdena
            när det gäller miljözoner för att stötta den bästa tekniken, vilket
            är positivt. Det finns exempel där man tittar på helt nya motorer
            när det handlar om upphandling av ny teknik, som bl.a. NUTEK gör.
          </note>
          <note n="1426191d">
            Det pågår alltså ett antal projekt. Dessutom räknar vi med att
            få ett antal konkreta och bra förslag när
          </note>
          <note n="9812a3b6">
            Naturvårdsverket lägger fram sina olika rapporter, när det gäller
            både kväveoxiderna och det miljöanpassade transportsystemet.
          </note>
          <note n="aa6704ab">
            Anf. 4 MARIANNE SAMUELSSON (mp)
          </note>
          <note n="8060a88e">
            Fru talman! Det låter ju mycket lovande att byggnationerna kommer
            att utebli. Men samtidigt är jag litet förvånad. När vi har debatterat
            trafikfrågor har det inte låtit som om t.ex. Öresundsbron skulle
            komma att utebli utan snarare som att den skall genomföras i stort
            sett till vilket pris som helst. Det har också gällt programmen
            kring Stockholm och Göteborg, där vi har stora investeringar på
            trafiksidan.
          </note>
          <note n="bfb0b985">
            Den investeringsnivå som fastlades för ett par år sedan ligger
            ju kvar, såvitt jag förstår. Då kan det ju inte bli någon minskning,
            möjligen nya investeringar därutöver. Jag kan verkligen inte förstå
            om det skulle komma ytterligare vägsatsningar på de här stora
            trafiklederna utöver den nivå som man redan har fastlagt.
          </note>
          <note n="c39791b2">
            Anf. 5 Miljöminister ANNA LINDH (s)
          </note>
          <note n="efd7f2f9">
            Fru talman! Jag sade att det var de nya projekten som inte skulle
            bli av, de projekt som ännu inte är planerade och projekterade.
            När det gäller Öresundsbron är ju den redan beslutad.
          </note>
          <note n="8b08523c">
            Jag tycker att det handlar om ett ansvar för samtliga att se
            över hur man planerar framtiden. Nu genomförs de motorvägssatsningar
            som redan är beslutade och projekterade, men för framtiden ser
            vi till att vi slutar med den sortens planering. Då har vi alla
            i våra regioner ett ansvar för hur vi får bästa planering för
            en hållbar utveckling.
          </note>
          <note n="6fd20c12">
            Anf. 6 MARIANNE SAMUELSSON (mp)
          </note>
          <note n="f5d819c0">
            Fru talman! Jag skulle också önska att vi kunde få det, men som
            jag ser det investerar vi nu i just det som gör att vi inte får
            den här bästa möjliga planeringen mot en hållbar utveckling.
          </note>
          <note n="433f21cb">
            Som miljöministern säger gäller det nya motorvägar. Jag förstår
            inte ens var dessa motorvägar skulle läggas någonstans. Man har
            investerat och beräknat för en hel stjärna med motorvägar till
            Göteborg, och det ser likadant ut i Stockholmsområdet. Till det
            kommer Malmöområdet och Öresundsbron. Det var ju ett projekt där
            man satsade runt 100 miljarder i just vägbyggnationer. När vi
            har byggt färdigt detta är frågan: Kommer vi över huvud taget
            att kunna få en hållbar utveckling och en minskning av utsläppen
            med de förutsättningar som detta innebär?
          </note>
          <note n="c18c31df">
            Anf. 7 Miljöminister ANNA LINDH (s)
          </note>
          <note n="4d1a7a3f">
            Fru talman! Jag tror inte att någonting skulle bli bättre för
            att vi tog bort t.ex. underhåll av vägar. Det är ju den stora
            post som blir kvar i budgeten, och det tror jag är en fördel även
            från utsläppssynpunkt.
          </note>
          <note n="d246404b">
            När det gäller motorvägsprojekteringarna i Stockholm är det i
            första hand regionen själv som har att sätta sig och fundera på
            huruvida man skall fullfölja de ursprungliga planerna eller försöka
            hitta andra alternativ. Jag avvaktar vad regionen själv kommer
            att titta på.
          </note>
          <note n="911fed12">
            Jag kan dock konstatera att när vi i regeringen häromveckan fattade
            beslut om att inte bygga tredje spåret beslöt vi samtidigt att
            låta utreda en regional bensinskatt. Det ser jag som ett viktigt
            instrument för att ge signalen att vi faktiskt vill ha minskad
            biltrafik i storstadsområdena.
          </note>
          <note n="274ddafb">
            Överläggningen var härmed avslutad.
          </note>
          <note n="74465f3a">
            4 § Svar på interpellation 1994/95:120 om miljöanpassad offentlig
            upphandling
          </note>
          <note n="52abb38e">
            Anf. 8 Miljöminister ANNA LINDH (s)
          </note>
          <note n="e46af794">
            Fru talman! Ragnhild Pohanka har i en interpellation om miljöanpassad
            offentlig upphandling frågat mig om jag avser att vidta några
            åtgärder för att stimulera lokal offentlig upphandling av bl.a.
            livsmedel, huruvida jag har för avsikt att verka för ett framtagande
            av en manual med konkreta instruktioner för kommunernas miljödrivna
            lokala upphandling, om jag avser att verka för att en utredning
            kommer till stånd om hur lagen om offentlig upphandling kan utformas
            så att den inte sätter krokben för miljöengagerade kommuner samt,
            slutligen, om jag avser att i EU verka för ett underlättande av
            miljöledd upphandling.
          </note>
          <note n="612710d8">
            Jag har i denna fråga samrått med Finansdepartementet, som ansvarar
            för frågor som rör lagen om offentlig upphandling. Jag är helt
            överens med
          </note>
          <note n="65530ab0">
            Ragnhild Pohanka om vikten av att miljöhänsyn vägs in i offentlig
            upphandling. För att vi skall uppnå ett hållbart samhälle krävs
            att produktions- och konsumtionsmönster förändras på global, nationell
            och lokal nivå. Det pågår ett internationellt arbete med att förändra
            dessa mönster, bl.a. inom FN:s kommission för hållbar utveckling
            som arbetat vidare på de idéer som fördes fram vid Riokonferensen
            och i Agenda 21. I ett dokument från ministerkonferensen i Oslo
            den 6-den
          </note>
          <note n="3fbfeb1c">
            10 februari i år sägs att statens roll bl.a. är att påverka efterfrågan
            på varor och tjänster, genom miljöstrategier för offentlig upphandling
            och genom information och service.
          </note>
          <note n="c2a6a22d">
            En miljömedveten offentlig upphandling kan få mycket stor betydelse
            för att stimulera till miljöanpassad produktutveckling. Som ett
            led i detta arbete kommer Miljövårdsberedningen att se över hur
            den statliga upphandlingen kan miljöanpassas.
          </note>
          <note n="1a627938">
            Enligt lagen om offentlig upphandling från 1992
          </note>
          <note n="388a8c7d">
            är det möjligt för uppköparen att ta hänsyn inte bara till priset
            som sådant utan också till andra omständigheter som t.ex. funktion
            och miljöpåverkan.
          </note>
          <note n="a36b8d2a">
            Lagen ger också möjlighet att väga in miljöhänsyn i kravspecifikationen.
            Den ställer också krav på ickediskriminering, i syfte att underlätta
            konkurrens mellan olika leverantörer. Leverantörer i olika länder
            skall alltså ges samma möjligheter att lämna anbud vid upphandling,
            utifrån de krav som ställs i kravspecifikationen. Regeringen har
            här en viktig roll när det gäller att bidra med information till
            kommunerna om hur man kan och bör ställa miljömässigt relevanta
            krav i kravspecifikationen. Vidare är det regeringens uppgift
            att utveckla det internationella samarbetet i dessa frågor.
          </note>
          <note n="b1440140">
            Kommuner och andra uppköpare har varit ganska fria att pröva
            sig fram med olika formuleringar av miljökrav i kravspecifikationen.
            Eftersom Ragnhild
          </note>
          <note n="67a69b8f">
            Pohanka är särskilt intresserad av upphandling av livsmedel,
            kan jag nämna att många kommuner begär att livsmedlen skall vara
            KRAV-märkta. Detta har inte mött några hinder. Kommunerna kan
            vidare i god tid informera om vilka krav man kommer att ställa
            vid sina upphandlingar i framtiden.
          </note>
          <note n="93a63507">
            Ett antal handböcker med råd om hur miljöhänsyn kan tas in vid
            offentlig upphandling har givits ut.
          </note>
          <note n="5bfc3069">
            Kommunförbundet publicerade redan 1991 en skrift som heter just
            "Miljöhänsyn vid upphandling". Denna har sedan uppdaterats, och
            den senaste versionen ger en genomgång av lagen och ger råd om
            hur miljöhänsyn kan inkluderas, exempelvis genom att använda miljömärkning
            och miljövarudeklaration som önskemål i kravspecifikationen. Landstingsförbundet
            har framställt en handbok om kravspecifikation för kemtekniska
            produkter, där liknande råd ges. Kommunförbundet i Västerbotten
            har exempelvis på eget initiativ sammanställt en handbok med råd
            till kommunerna när det gäller miljöhänsyn vid upphandling.
          </note>
          <note n="20200a20">
            Denna handbok innehåller konkreta råd och tips om vilka krav
            som kan ställas.
          </note>
          <note n="8f4199ae">
            Naturvårdsverket driver sedan i höstas ett projekt i samarbete
            med Nämnden för offentlig upphandling och Kemikalieinspektionen
            i syfte att ställa samman konkreta råd om hur miljöhänsyn inkluderas
            vid offentlig upphandling. Man samlar in erfarenheter från bl.a.
            NUTEK, Kommunförbundet och Landstingsförbundet, och jämför med
            hur andra länder som Tyskland och USA går till väga. Arbetet är
            att betrakta som en förstudie, och kommer att avrapporteras i
            sommar, då en skrift med råd till dem som sköter offentlig upphandling
            kommer att bli tillgänglig.
          </note>
          <note n="d9a77fb7">
            Tillgången på saklig information om varors och tjänsters miljöpåverkan
            är av stor betydelse för kommunernas möjligheter att ta miljöhänsyn
            vid upphandling. Regeringen har i mars i år tillsatt en utredning
            kallad Konsumenterna och miljön (dir. 1995:46).
          </note>
          <note n="151c6847">
            Utredningen syftar till att upprätta en konkret handlingsplan
            för hur miljömålen i konsumentpolitiken skall uppnås. För att
            kunna göra detta skall utredaren bl.a. undersöka hur man skall
            kunna stärka konsumenternas möjligheter att välja den sorts konsumtion
            som belastar miljön minst. Detta kan t.ex. ske genom att konsumenterna
            ges information om huruvida varor och verksamheter är miljöanpassade.
            Denna information kan ges exempelvis med hjälp av miljömärkning,
            miljövarudeklaration och standardisering. Sådan information är
            av nytta inte bara för enskilda konsumenter utan även för kommunerna
            när de skall sköta sin upphandling.
          </note>
          <note n="b93d3c7d">
            Anf. 9 RAGNHILD POHANKA (mp)
          </note>
          <note n="9ab2329e">
            Fru talman! Jag vill tacka miljöministern för ett utförligt och
            engagerat svar.
          </note>
          <note n="4275603c">
            Debatten i dag handlar i första hand om miljöanpassad offentlig
            upphandling fokuserad på maten men kan naturligtvis också överföras
            till att gälla annan upphandling. Transporterna har samma effekt
            på miljön oavsett om man transporterar virke, potatis eller något
            icke-miljövänligt material.
          </note>
          <note n="e5f2ad22">
            Lagen om offentlig upphandling är från 1992 och tillkom således
            före EES-avtalets tid. Där påminner miljöministern om att det
            är möjligt att väga in både hänsyn till priset och andra omständigheter
            som t.ex.
          </note>
          <note n="590953eb">
            funktion och miljöpåverkan i kravspecifikationen. Jag ser det
            som positivt att regeringen här skall bidra med information till
            kommunerna om hur man kan ställa miljökraven i kravspecifikationen.
            Men här kan man inte bara se till varorna. Det hjälper föga om
            ärtor är
          </note>
          <note n="3cfb0ff0">
            KRAV-odlade om de skall transporteras med lastbil från Italien
            eller Frankrike. Miljöpåverkan på naturen blir förödande. Ungefär
            var åttonde lastbil på våra vägar transporterar livsmedel. Ca
            25 % av vår mat är alltid på väg - ifrån någonstans och till någonstans.
          </note>
          <note n="14ef7f9b">
            Enligt centrum för mat, hälsa och miljö i Dalarna orsakar 1 kg
            tomater från Kanarieöarna 1 kg klimatpåverkande och försurande
            gaser. Det växande sopberget utgör också en allvarlig miljöfråga,
            och en stor del av berget består av matförpackningar. En omställning
            till kretsloppssamhället är en överlevnadsfråga, och det tror
            jag att vi är överens om. Det pågår flera berömvärda projekt som
            vill föra fram hur en miljöanpassad upphandling skall gå till.
          </note>
          <note n="d21d3bf1">
            Det är bra med märkningen med falken, svanen,
          </note>
          <note n="b09befc6">
            Bra miljöval o.d. Konsumenterna behöver också uppgift om tillverknings-,
            ursprungs- eller odlingsplats. Vår största enskilda miljöförstörare
            är trafiken.
          </note>
          <note n="eee1e381">
            En i övrigt miljögodkänd vara kan genom långa bileller flygtransporter
            utgöra en miljöförstörare av stora mått. Vid tillverkning av kvävegödsel
            används olja, vilket inte är bra. Men i stället för att använda
            kvävegödsel transporterar man varor härs och tvärs - och förbrukar
            olja på det sättet.
          </note>
          <note n="479a48e7">
            Genom Kommunförbundet har jag sedan interpellationen skrevs fått
            reda på att en av de saker jag frågade om - en manual med instruktioner
            för upphandling av livsmedel - är på gång genom Landstingsförbundet
            i samarbete med Kommunförbundet,
          </note>
          <note n="b11a1971">
            Försvarets materielverk m.fl. Men de verkar inte ha tagit till
            sig det helhetstänkande som måste till för att man skall förstå
            matens och mattransporternas betydelse för miljön.
          </note>
          <note n="54b1eadb">
            Genom Nämnden för offentlig upphandling är det nu juridiskt helt
            omöjligt att använda transportavstånd som ett kriterium vid upphandling.
            Det strider mot grundtankarna i Romfördraget och idén om en inre
            marknad.
          </note>
          <note n="7c090fdb">
            I november 1993 var jag i Bryssel och lyssnade på kommissionen,
            Martin Bangemann och representanter för Mercedes-Benz bl.a. Där
            deklarerades, vilket vi alla känner till, att framför allt genom
            trafiken skulle nivåerna av kväve, koldioxid och koloxid öka med
            mellan 12 och 20 % till följd av den fria rörligheten i
          </note>
          <note n="662e68b3">
            EES-avtalet. 12-20 % kan tyckas vara relativt litet. Vi vet dock
            att nivåerna behöver minskas med mellan 70
          </note>
          <note n="be1e95c4">
            och 90 % - det är olika i olika länder - är detta i helt galen
            riktning.
          </note>
          <note n="68724537">
            Nämnden för offentlig upphandling anser att det är en politisk
            fråga - i Sverige eller i EU - att ändra den här lagen, dvs. Romfördraget,
            om man inte kan få ett undantag. Sverige är ett särskilt långt
            och transportkrävande land.
          </note>
          <note n="13f7ea40">
            Det finns ingen plattform för hur kommuner, landsting och staten
            skall hantera situationen. Är subsidiaritetsprincipen, närhetsprincipen,
            en väg att gå? I många kommuner och i en del landsting finns faktiskt
            politiska beslut om att man skall handla lokal och/eller ekologisk
            mat. Att sätta sig över Romfördraget är väl nästintill omöjligt.
            Hela proposition nr
          </note>
          <note n="cc49eb0f">
            140 om aktiv konsumentpolitik som ger en fantastisk möjlighet
            slås undan av Romfördragets paragrafer, t.ex. på sidan 47.
          </note>
          <note n="9c1f45e4">
            Många kommuner underlättar en miljöanpassad livsstil genom att
            arbeta aktivt för att konsumenter skall ges ökade möjligheter
            att välja miljöanpassade alternativ. Det pågår projekt kring bl.a.
            lokal produktion av ekologiska livsmedel, miljöanpassad offentlig
            upphandling och kompostering. Men det här fungerar inte. Livsmedlen
            kan vara KRAV-märkta och man kan handla ekologiskt även på nära
            håll. Men de lokala produkterna är inte alltid KRAV-märkta.
          </note>
          <note n="3a348bac">
            Så till en sista fråga. Avser miljöministern att i EU
          </note>
          <note n="dda3dd3e">
            verka för ett underlättande av miljöledd upphandling?
          </note>
          <note n="14a1b104">
            Enligt Folke Günther - 1993 Kommunförbundets minirapport nr 16
            - är det bästa sättet att spara energi att lägga om sina matvanor
            och äta mera lokalt och ekologiskt producerad mat. Det finns inte
            så mycket att spara på energisidan när det gäller husen, t.ex.
            att isolera dem ytterligare, eller när det gäller biltrafiken.
          </note>
          <note n="07ae02ac">
            Potentialen är inte så stor, vilket jag tycker är ganska konstigt.
            Stora energibesparingar kan göras när det gäller samhällets infrastruktur
            och mattransporterna.
          </note>
          <note n="8891ae29">
            Han uttrycker det på följande sätt: En närbelägen bonde är mycket
            mera värd än en halvmeter extra isolering på huset.
          </note>
          <note n="95a371f9">
            Anf. 10 Miljöminister ANNA LINDH (s)
          </note>
          <note n="8b0cc881">
            Fur talman! Ragnhild Pohanka och jag har samma uppfattning när
            det gäller hur viktigt det är att man ställer miljökrav vid upphandling.
            Jag tror faktiskt att upphandling är ett av de allra effektivaste
            medlen för att i framtiden se till att vi får miljöanpassad produktion
            och konsumtion.
          </note>
          <note n="67890dc0">
            Däremot har vi inte riktigt samma uppfattning om hindren. Jag
            skulle inte vilja avråda upphandlarna från att ställa krav när
            det gäller transporter - tvärtom.
          </note>
          <note n="ce394447">
            Jag vill i stället rekommendera att man noga tänker igenom hur
            man kan formulera kraven eller önskemålen i det enskilda fallet
            så att man kan framhäva och trycka på miljökraven. Därmed kan
            man betona att det inte handlar om ett försök till diskriminering
            utan att det handlar om att ställa miljökrav, och då är även transporterna
            en viktig faktor. Det här är inte prövat.
          </note>
          <note n="7f1761f8">
            Jag anser att det skulle vara av ganska stor vikt att man tänker
            på och väger in transporterna som ett miljökrav vid upphandlingen.
          </note>
          <note n="a52cf700">
            Jag vill också göra några kommentarer om matförpackningarna,
            eftersom jag tycker att det är ett stort problem. Jag tycker att
            detaljhandeln har ett stort ansvar.
          </note>
          <note n="705ddcbf">
            Det används t.o.m. förpackningar, t.ex. för grönsaker och liknande
            som bara är till nackdel för det man säljer. Jag hoppas att detaljhandeln
            skall börja ställa så stora krav på att producenterna slutar med
            den sortens onödiga förpackningarna så att de upphör med dem.
          </note>
          <note n="907d5706">
            Vi kan se några spännande projekt. Genom att man låter producenterna
            ta tillbaka sina varor och sortera i komposterbart och icke komposterbart
            hoppas man att de skall upptäcka hur obekväma och onödiga förpackningar
            denna hysteri leder till. Det tror jag är bra.
          </note>
          <note n="bf10973a">
            När det gäller Ragnhild Pohankas fråga ifall vi avser att driva
            detta inom EU kan jag bara svara ja. Det skall vi självklart göra,
            men vi tycker inte att EU
          </note>
          <note n="2079fbab">
            hindrar oss att ställa krav på en miljöanpassad offentlig upphandling
            i dag.
          </note>
          <note n="1b125f6a">
            Vi kommer också att försöka samverka med andra länder som är
            intresserade av detta, t.ex. Danmark och
          </note>
          <note n="5a9ee481">
            Tyskland, för att gemensamt dra litet lärdom av hur man kan utveckla
            instrument för att skärpa kraven.
          </note>
          <note n="c6109b9b">
            Anf. 11 RAGNHILD POHANKA (mp)
          </note>
          <note n="f8bb3d8d">
            Fru talman! Det tycker jag låter väldigt bra, men jag vill då
            att detta skall prövas. Inom Nämnden för offentlig upphandling
            säger man att det är juridiskt omöjligt att använda transportavstånd
            som ett kriterium vid upphandling. Jag hoppas man där har fel,
            men det kan jag inte säkert säga. Jag önskar att detta skall komma
            upp och behandlas ytterligare, så att vi får veta om det är så.
          </note>
          <note n="d68daecf">
            Det är min allra viktigaste fråga om man kan använda andra kriterier.
            Man får ha kravodlat som kriterium, det vet vi, och man kan kräva
            miljöanpassning på varorna. Men frågan är om man också kan kräva
            att hellre få handla lokalt än att ha långa transporter, kanske
            från andra länder. Det anses ju som ett handelshinder, efter vad
            jag fått i uppgift från flera olika ställen. I så fall måste man
            arbeta för att det inte skall vara det.
          </note>
          <note n="d95ffd00">
            Jag får alltså tro på miljöministern, men detta är de uppgifter
            jag har fått.
          </note>
          <note n="274ddafb">
            Överläggningen var härmed avslutad.
          </note>
          <note n="341b5d3b">
            5 § Svar på interpellation 1994/95:122 om oljeutsläpp i Östersjön
          </note>
          <note n="5c40d9ed">
            Anf. 12 Miljöminister ANNA LINDH (s)
          </note>
          <note n="d86558c5">
            Fru talman! Gudrun Lindvall har ställt fyra frågor till mig om
            oljeutsläppen i Östersjön. Hon frågar vilka åtgärder jag avser
            att vidta för att komma till rätta med oljeutsläppen. vilka förslag
            jag avser att driva på kort och lång sikt, vilken lagstiftning
            jag avser att föreslå rörande tankar och märkning samt på vilket
            sätt och i vilka sammanhang jag avser att agera utanför Sveriges
            gränser.
          </note>
          <note n="8087c2a7">
            Vad gäller frågan om lagstiftning rörande tankar och märkning
            av fartyg ligger ansvaret för dessa frågor på kommunikationsministern.
            Ansvaret för frågor om kustbevakningens övervakning och insatser
            vid oljeutsläpp ligger på försvarsministern.
          </note>
          <note n="5ec37289">
            De senaste månaderna har uppgifter om oljeskadade fåglar, särskilt
            runt gotländska kusten, rapporterats. Jag har själv fått motta
            döda oljeskadade fåglar och många brev från personer som har upprörts
            av dessa uppgifter. Självklart måste, såsom Gudrun
          </note>
          <note n="83d0eb00">
            Lindvall säger, något kraftfullt göras för att komma till rätta
            med detta problem.
          </note>
          <note n="92463af5">
            På Gudrun Lindvalls första och andra fråga om vilka åtgärder
            jag avser att vidtaga på kort och lång sikt för att komma till
            rätta med oljeutsläppen vill jag först framföra ett möte om oljeskadade
            fåglar som jag kallade till den 7 april. Inbjudna var berörda
            myndigheter och närmast berörda organisationer, bl.a. Sveriges
            Ornitologiska förening och Svenska Petroleuminstitutet. Vid mötet
            gick vi igenom hotbilden och möjliga åtgärder för att minska oljeutsläppen.
            Det utkristalliserade sig framför allt vikten av att de internationella
            konventionerna som reglerar utsläpp av olja från fartyg, och som
            i Östersjöns fall i praktiken innebär att allt utsläpp av olja
            från fartyg är förbjudet, måste tillämpas fullt ut. Vidare måste
            mottagningsanordningar för fartygsavfall i Baltikum, Ryssland
            och
          </note>
          <note n="dad50cde">
            Polen byggas ut och förbättras, en harmonisering av hamnavgifter
            runt Östersjön genomföras och enhetliga hamnavgifter tillämpas
            i de svenska kommuner som i dag tar ut en extra avgift för lämnande
            av fartygsavfall. Övervakning av fartygstrafiken i Östersjön måste
            förbättras samt möjligheterna att väcka åtal mot dem som olagligen
            har släppt ut olja underlättas.
          </note>
          <note n="0db4459b">
            Det framgår enkelt att åtgärder för att begränsa oljeutsläppten
            måste drivas av alla länder runt Östersjön för att få någon verklig
            genomslagskraft. Mycket arbete pågår redan regionalt på dessa
            områden. Bl.a.
          </note>
          <note n="f9e0beb6">
            har International Maritime Organisation, IMO, nyligen presenterat
            en studie om behovet av utbyggad av mottagningsanordningar och
            beräknat kostnaderna för en sådan utbyggnad. Detta förslag har
            presenterats för internationella finansieringsinstitut, och Sverige
            avser att driva frågan om genomförande av förslagen i studien.
            Inom ramen för Helsingforskonventionen har nyligen lagts fram
            ett förslag om harmoniserade hamnavgifter. Sverige har varit drivande
            i denna fråga.
          </note>
          <note n="1d6334e2">
            Vad avser övervakning kan konstateras att insatserna på detta
            område hela tiden ökar. Bl.a. har Polen nyligen införskaffat ett
            nytt flygplan med god utrustning för övervakning.
          </note>
          <note n="20f45f87">
            Övervakningen i Sverige sker av kustbevakningen, som alltid har
            tolv fartyg ute i Östersjön vilka har till uppgift att bl.a. upptäcka
            oljeutsläpp. Därtill kommer flygspaning. Utbildningen av "miljö"-poliser
            och -
          </note>
          <note n="0646a41c">
            åklagare i Sverige kommer - det är jag övertygad om
          </note>
          <note n="d35b0a6a">
            - att leda till ytterligare åtal med fällande dom.
          </note>
          <note n="37788900">
            Vid ett möte som jag hade med den polska ambassadören för några
            veckor sedan framförde jag min oro för oljeutsläppen i Östersjön.
            Ambassadören lovade att polska myndigheter skulle hjälpa till
            med prover från de polska oljeplattformarna för att man skall
            kunna avgöra om vissa oljeutsläpp härstammar därifrån. Vi diskuterade
            även möjligheterna att förbättra informationsutbytet mellan de
            svenska och polska myndigheterna som bevakar oljeutsläpp.
          </note>
          <note n="6a0d33c8">
            Jag tror att om länderna runt Östersjön verkar för genomförande
            av de förslag som nämnts kommer vi att kunna minska antalet oljeskadade
            fåglar. De resurser som står till förfogande för ett sådant arbete
            i
          </note>
          <note n="56e29d64">
            Baltikum, Ryssland och Polen är naturligtvis i dagsläget begränsade.
            Det är därför viktigt att Sverige i olika fora driver dessa frågor
            så att de får tillräcklig uppmärksamhet och så att miljöbistånd
            för denna typ av åtgärder också kan komma i fråga.
          </note>
          <note n="e2114bd3">
            Det måste i sammanhanget understrykas betydelsen av att sjöfarten
            i högre grad än för närvande tar sitt ansvar. Ökad information
            till sjöfarten tillsammans med effektivare övervakning, som avskräcker
            från brott mot gällande bestämmelser, och åtgärder för att beivra
            brotten har väsentlig betydelse.
          </note>
          <note n="0aeffa0e">
            Jag har nyligen skickat ett brev till alla mina kolleger runt
            Östersjön där jag uppmanat dem att uppmärksamma detta problem
            i ökad utsträckning. Vid mötet för miljöministrarna i Kiel i augusti
            avser jag att fortsätta diskussionen med mina kolleger i denna
            fråga.
          </note>
          <note n="7c8f63dd">
            Jag avslutar med detta och vill understryka att jag helt delar
            Gudrun Lindvalls bedömning om allvaret och behovet av åtgärder
            för att minska oljeutsläppen i
          </note>
          <note n="c00f7b9b">
            Östersjön. Jag kommer därför att fortsätta att driva frågan om
            åtgärder för att minska oljeutsläppen. Detta är inte minst viktigt
            mot bakgrund av den ökade trafiken på Östersjön de senaste åren
            och att denna ökning ofta sker med gammalt och nedslitet tonnage.
          </note>
          <note n="ab6600e9">
            Anf. 13 GUDRUN LINDVALL (mp)
          </note>
          <note n="26b4d8db">
            Fru talman! Jag får tacka miljöministern för svaret.
          </note>
          <note n="03b544d2">
            Bakgrunden är att under den här vintern har man tvingats avliva
            ungefär 26 000 fåglar bara vid Gotlands kust. Detta är rekord.
            Vi har haft sådana katastrofer förut, vid mitten på 1980-talet,
            sedan har det blivit bättre och nu har det försämrats allvarligt
            igen.
          </note>
          <note n="0f27b476">
            Man har analyserat många av dessa oljor som släppts ut. De kommer
            från olika fartyg, men faktum är att Sverige har så god bevakning
            i dag att vi nästan alltid kan säga varifrån de kommer.
          </note>
          <note n="f2293e74">
            Att detta är en katastrof både för Östersjön och för fågelbeståndet
            är naturligtvis helt klart. Östersjön utsätts i dag för en mycket
            stor miljöpåverkan. Det vet vi. Det är bl.a. laxsjukan M74 ett
            tecken på. Den börjar nu också synas på torsk. De fågelbestånd
            som finns i Östersjön lever alltså under ständiga miljöhot.
          </note>
          <note n="1c2d637c">
            Så här kan vi inte fortsätta.
          </note>
          <note n="53661994">
            Miljöpartiet har under sin tid i riksdagen sedan i höstas framfört
            en del förslag, som vi tyvärr aldrig får igenom trots att miljöministerns
            svar tyder på ett stort intresse.
          </note>
          <note n="2aeaacf0">
            Vi tycker t.ex. att Sverige borde införa ett krav på dubbla bottnar
            på tankfartyg i Östersjön precis som gäller i stora insjöar, bl.a.
            Mälaren. Som boende i
          </note>
          <note n="e09cf23b">
            Södertälje är det för mig litet konstigt att konstatera att fartyg
            får köra med enkel botten in till slussen, men att det därifrån
            skall vara dubbel botten. Det känns inte speciellt trovärdigt.
          </note>
          <note n="ecd76448">
            Dessutom har vi begärt 2 miljoner kronor för att förbättra åklagarnas
            myndighet och kompetens i dessa frågor. Faktum är att trots att
            kustbevakningen kan visa vem som har släppt oljan har av 43 fall
            endast ett lett till åtal.
          </note>
          <note n="9b09ecfc">
            Tyvärr har naturen ingen egen talesman. Allmänna åklagaren måste
            ha så mycket intresse för dessa mål och vara så kunnig på dem
            att han vågar driva dem.
          </note>
          <note n="a92df41b">
            Tyvärr släpper åklagarna ofta dessa mål. Vi har ingen rättslig
            praxis för hur man skall hantera dem. Det räcker alltså i dag
            inte med att vi vet vem som har släppt ut oljan. Vi måste också
            få ett domstolsförfarande, ett intresse hos åklagarna som gör
            att man fullföljer dessa åtal.
          </note>
          <note n="3ff4296d">
            Gotlands ornitologer, Gotlands botaniska förening och Naturskyddsföreningen
            på Gotland har tagit fram en del punkter som skulle kunna vara
            konkreta åtgärder för att börja komma till beslut. Vi talar alla
            om hur eniga vi är om att detta skall åtgärdas, men organisationerna,
            bl.a. IMO, har funnits länge och likt förbaskat händer detta gång
            på gång.
          </note>
          <note n="745992f1">
            Man skulle kunna tänka sig en lagstiftning om obligatorisk tankrengöring
            och omhändertagande av oljerester i alla Östersjöns hamnar. Man
            skulle också kunna tänka sig att alla oljelaster märks. Så gör
            man i
          </note>
          <note n="ea58cadc">
            USA i dag och kan alltså klart och entydigt tala om vem det är
            som är boven när någon har släppt ut.
          </note>
          <note n="7603675a">
            Man tänka sig, som jag tidigare sade, att alla oljetransporter
            i Östersjön skall ske med dubbla skrov.
          </note>
          <note n="8bc7f9a4">
            Man kan också tänka sig att barlasttankar som i dag ofta är förorenade
            av olja inte får finnas tillsammans med oljelast utan måste vara
            separata, så att vi vet att barlasttankarna bara innehåller vatten.
            Man tror alltmer i dag att det faktiskt är från barlasttankarna,
            dvs.
          </note>
          <note n="59f15c76">
            oljeblandat vatten, som de flesta oljeskadorna kommer ifrån.
            Barlasttankarnas vatten omhändertas inte i svenska hamnar i dag.
            Faktum är att svenska kommuner tillsammans med oljeintressenter
            i dag jobbar för att man över huvud taget skall slippa att ta
            hand om barlastvatten.
          </note>
          <note n="ab6abd7f">
            Man kan också tänka sig att vi verkligen ser till att skärpa
            lagstiftningen, att bevisningen leder till åtal och att de lagar
            som finns blir kraftfulla.
          </note>
          <note n="bbe6d7a0">
            Jag blir litet bekymrad när miljöministern, när det gäller just
            lagstiftningen och kustbevakningen, hänvisar till andra ministrar.
            Det är ju så, Anna Lindh, att just miljöministern har ett ansvar
            för frågor som många gånger går in på andra ministrars domäner.
          </note>
          <note n="8d0ab673">
            Om regeringen inte har den samarbetsviljan så att miljöministern
            verkligen kan komma in på de andra områdena, blir det väldigt
            svårt att framgångsrikt driva ett miljöarbete. Detta är ett tydligt
            exempel på ett sådant område där miljöministern måste ta initiativ
            även när det gäller lagstiftning och övervakning och måste vara
            den som driver frågan. Jag hoppas att jag kan få ett litet mera
            utförligt svar, men jag har förstått att jag inte är ensam om
            att vilja debattera detta.
          </note>
          <note n="8e044736">
            Anf. 14 ULLA-BRITT HAGSTRÖM (kds)
          </note>
          <note n="5e59f986">
            Fru talman! Det framkommer ju här med all tydlighet att vi kraftfullt
            måste arbeta tillsammans för att komma till rätta med oljeskadorna.
          </note>
          <note n="ece62627">
            Vi kristdemokrater har motionerat om vikten av att sanktionsmöjligheterna
            skärps mot den som med berått mod pumpar oljeutfall ut i havet.
            Eftersom vi inte har någon representant i lagutskottet yrkade
            vi på denna motion i lagutskottets betänkande LU28 om ändrade
            regler för ersättningsansvaret för oljeskador till sjöss.
          </note>
          <note n="124c23af">
            Ytterst få domar i dag är fällande i domstolen.
          </note>
          <note n="fbd8e0f6">
            Detta konstaterar också Gudrun Lindvall i sitt inlägg.
          </note>
          <note n="c3cd5d3e">
            Det måste alltså kosta mer för dem släpper ut olja än de ersättningsbelopp
            som kanske redan har kalkylerats in. Här handlar det alltså om
            miljöskador som inte går att reparera. Även om vi ersätter vår
            miljöskuld, går det inte att reparera skadorna. Sverige måste
            därför ta initiativ till att driva denna fråga internationellt.
          </note>
          <note n="94967a6a">
            Vi tror inte att de beslut som fattades den 19 maj kommer att
            minska oljeutsläppen i högre grad, men det positiva är att ersättningsbeloppen
            för oljeskadorna blir större. När vi röstade den 19 maj här i
            kammaren och Dan Ericsson tog upp dessa frågor från vår sida,
            fick vi endast stöd från en av Vänsterns och två av Miljöpartiets
            ledamöter, förutom kristdemokraterna. Därför ställer jag mig nu
            litet frågande när Gudrun
          </note>
          <note n="793eb7f6">
            Lindvall, efter att inte ha gett stöd för skärpta sanktionsmöjligheter,
            ställer dessa frågor. Jag hoppas då att det beror på eftertankens
            kranka blekhet.
          </note>
          <note n="bec25075">
            Jag vill samtidigt tacka miljöminister Anna Lindh för det brev
            som hon har sänt till kollegerna runt
          </note>
          <note n="4845605f">
            Östersjön. Det är ett tecken på att vi härifrån tar ett internationellt
            initiativ.
          </note>
          <note n="c758ca1b">
            Sedan undrar jag om Miljöpartiet också kan stödja ett arbete
            för bättre sanktionsmöjligheter mot den som med berått mod pumpar
            ut oljeavfall i havet, därför att den fartygschef som vet att
            han kan drabbas av ett kännbart fängelsestraff eller löper risk
            att mista sin rätt att för all framtid få föra befäl över ett
            fartyg kommer ju givetvis inte att beordra maskinrengöring av
            fartyget till havs. Efter denna debatt hoppas jag att vi tillsammans
            kan arbeta rent praktiskt och lägga fram förslag. Det var det
            jag ville framföra från Kristdemokraterna i denna debatt.
          </note>
          <note n="9782d203">
            Anf. 15 Miljöminister ANNA LINDH (s)
          </note>
          <note n="770594ce">
            Fru talman! Det här är, som de tidigare talarna har konstaterat,
            ett mycket viktigt problem. Både nationellt och internationellt
            gör vi ju vad vi kan, som jag också redovisade i svaret. Man kan
            egentligen konstatera att vi har gjort det mesta som går nationellt.
            Eftersom Östersjön inte enbart är ett svenskt vatten handlar det
            nu om att göra allt vi kan också internationellt för att få till
            stånd internationella överenskommelser.
          </note>
          <note n="23a585e1">
            Jag kan upplysa Gudrun Lindvall om att krav på dubbla bottnar
            införs den 1 juli 1996. Det kommer då att gälla nya fartyg, men
            det är åtminstone en mycket viktig början.
          </note>
          <note n="f75282ee">
            När det gäller separata barlast- och lasttankar införs en tvingande
            förordning den 1 januari 1996. Det ser vi som ett mycket stort
            steg framåt för miljön.
          </note>
          <note n="0eddb17c">
            Sedan kan jag tyvärr instämma i Gudrun Lindvalls konstaterande
            när det gäller åklagarsidan, som kanske inte har tagit för lätt
            på dessa frågor men som har tyckt att det har varit för svåra
            fall, att man inte haft tillräcklig kunskap och att man därför
            inte har följt upp de anmälningar som har gjorts. Men här kan
            vi se en glädjande attitydförändring under denna vår, då åklagarsidan
            bl.a. har gått tillbaka och tagit upp flera av de mål som tidigare
            hade lagts ned i brist på bevis.
          </note>
          <note n="282a1818">
            Det tycker jag också är viktigt, därför att detta är en klart
            förändrad attitydskillnad och som därmed kommer att förändra praxis.
          </note>
          <note n="b29c14b2">
            Egentligen kan man konstatera att allting borde finnas på detta
            område. Lagstiftningen finns och förbuden finns. I svenska hamnar
            finns t.o.m. mottagningsmöjligheten och det skall dessutom i princip
            vara gratis.
          </note>
          <note n="1af37dc1">
            Nu gäller det att tillsammans med övriga Östersjöländer se till
            att detta som borde vara självklarheter också blir självklarheter.
            Då handlar det om att fortsätta jobbet för att bygga ut mottagningsanordningar
            runt hela Östersjön, se till att det blir billigt eller gratis
            runt hela Östersjön att lämna tillbaka avfallet och att se till
            att fler länder än Sverige också tar ett större ansvar för övervakningen.
          </note>
          <note n="5c03596a">
            Anf. 16 GUDRUN LINDVALL (mp)
          </note>
          <note n="ff6cb555">
            Fru talman! Det här skall inte bli en debatt mellan kds och Miljöpartiet,
            men jag vill säga att jag faktiskt har framfört till Dan Ericsson
            att i de utskott som kds inte har representation är vi i Miljöpartiet
            villiga att lägga fram era förslag så att de kommer på utskottets
            bord, så att ni slipper lägga fram dem i kammaren.
          </note>
          <note n="408b5287">
            Tyvärr har Dan Ericsson inte varit ett dugg intresserad av det.
            Ni tycks vara mer intresserade av att profilera er i kammaren.
            Det beklagar jag, och jag tycker inte att det tyder på att ni
            menar riktigt allvar med er miljöpolitik. Men den diskussionen
            kanske vi kan föra någon annan gång. Men jag hoppas att det innebär
            att ni i fortsättningen kanske utnyttjar vårt erbjudande, så skall
            vi se till att frågorna kan tas upp för diskussion i utskotten.
          </note>
          <note n="60844ce4">
            Till Anna Lindh vill jag säga att i dag skall hamnarna omhänderta
            s.k. sluice, dvs. det vatten som finns i fartygens maskinrum.
            Det handlar om ganska små mängder som egentligen inte är något
            större problem. Problemet är att hamnarna inte har någon skyldighet
            att ta emot vare sig barlastvatten eller vatten från rengöring
            av tankarna. Detta säger man vid många hamnar att man inte heller
            har möjlighet att göra. Det innebär alltså att detta vatten, som
            är den stora mängden och som också ofta innehåller större mängder
            olja än "sluicet". Det är detta som utgör problemet. Eftersom
            det inte finns möjlighet att bli av med det - framför allt inte
            gratis, för det kostar om man försöker - innebär det att fartygen
            väljer att åka ut till havs för att pumpa ut detta vatten.
          </note>
          <note n="752fe5a5">
            Men om vi är överens om att vi skall hitta ett sätt som gör att
            även svenska hamnar kan erbjudas möjligheten att ta emot barlastvatten
            och vatten från rengöring av tankar, så har vi kommit en bit på
            väg.
          </note>
          <note n="53903c6e">
            Tyvärr kan jag meddela att Svenskt oljeforum, som är en sammanslutning
            av oljehamnar och producenter i
          </note>
          <note n="e13827f9">
            Sverige, jobbar för att man skall slippa att ta hand om vattnet.
            Man är också tveksam till om man skall vara tvungen att ta hand
            om "sluicet", så tyvärr finns det olika intressenter här.
          </note>
          <note n="6c5a9f94">
            Jag hoppas att Anna Lindh kan vara tydlig när det gäller att
            detta vatten skall omhändertas och att hon också försöker få till
            stånd en lagstiftning som gör att vi kan erbjuda omhändertagande
            av både barlastvatten och rengöringsvatten från tankarna. Om svenska
            hamnar kan göra detta, helst gratis, så tror jag att vi börjar
            komma en liten bit på väg. Men vi kan inte hela tiden fortsätta
            att hänvisa till att detta är något som skall lösas internationellt.
            Vi i Sverige måste gå före och visa hur vi tycker att detta skall
            hanteras. Jag tror att det är den enda möjligheten.
          </note>
          <note n="bf107971">
            Jag tror också att många av de förslag som Gotlands ornitologiska
            förening m.fl. föreningar på Gotland har tagit fram är mycket
            bra, eftersom de är konkreta. Den enda chansen är att vi i Sverige
            faktiskt går före, att vi t.ex. börjar kräva att oljan skall märkas,
            och, Anna Lindh, att vi inte nöjer oss med att bara nya fartyg
            på Östersjön måste ha dubbla skrov. Problemet är ju att flottan
            börjar bli allt äldre, framför allt flottan från Östeuropa, som
            med svenska mått är rätt skraltig.
          </note>
          <note n="351e6be4">
            En del av dem som går förbi Södertälje kallas för rosthögarna.
            Rosthögarnas antal har ju inte precis minskat.
          </note>
          <note n="6d004e54">
            Det måste till en lagstiftning som innebär att detta med dubbla
            bottnar även gäller för gamla båtar. Jag tycker att Sverige definitivt
            skall gå före i det här fallet.
          </note>
          <note n="7eb5ddbd">
            Anf. 17 ULLA-BRITT HAGSTRÖM (kds)
          </note>
          <note n="2d9e646b">
            Fru talman! Jag blir litet konfunderad över det
          </note>
          <note n="8d03dc71">
            Gudrun Lindvall säger om erbjudandet. Givetvis utnyttjar vi alla
            erbjudanden om samarbete för en god miljö. Men jag kan inte tänka
            mig att det är ett verkligt erbjudande när ni inte stöder oss
            i kammaren. Vill ni hjälpa oss att driva igenom förslagen i lagutskottet
            skulle det vara konsekvent av er att stödja oss i kammaren när
            vi för fram förslagen. Därför blev jag litet konfunderad, men
            jag tänker inte fortsätta den här debatten utan hoppas på ett
            bättre samarbete i framtiden.
          </note>
          <note n="241ef73e">
            Anf. 18 Miljöminister ANNA LINDH (s)
          </note>
          <note n="46e1ccf0">
            Fru talman! Jag vill inte lägga mig i den interna debatten.
          </note>
          <note n="e08f0d57">
            Jag kan konstatera att Sverige har gått före i dessa frågor.
            Vi kommer att fortsätta att gå före. Däremot kan vi inte själva
            lagstifta om internationellt vatten.
          </note>
          <note n="f015c9f9">
            Anf. 19 GUDRUN LINDVALL (mp)
          </note>
          <note n="4b78b380">
            Fru talman! Naturligtvis är jag medveten om att vi inte kan stifta
            lagar om internationellt vatten, men vi kan stifta lagar om det
            svenska territorialvattnet. Har vi klara och entydiga bestämmelser
            här och om vi framför allt har hamnar som har en service som är
            så pass god att den bör utnyttjas, kanske vi kan se till att allt
            flera "rösthögar" som lämnar svenska hamnar är garanterat fria
            från oljeblandat barlastvatten. Är det vatten som man rengjort
            tankar med omhändertaget på ett riktigt sätt vet vi att risken
            för att de släpper ut olja är liten. Det är ju inte så att de
            fartyg som lämnar svenska hamnar aldrig släpper ut och att fartyg
            som lämnar andra hamnar släpper ut. De här utsläppen kommer från
            såväl fartyg som lämnar svenska hamnar som fartyg som kommer från
            andra håll.
          </note>
          <note n="621b987a">
            Det som kanske är mest angeläget nu och där vi skulle kunna få
            ett genomslag är att se till att vi börjar få fällande domar.
            Jag tror att miljöministern även här måste klampa in på andra
            ministrars revir och se till att åklagare utbildas på ett sådant
            sätt att de vågar ta dessa mål. För det är så som miljöministern
            säger, att det inte är några enkla mål. Man har ingen åklagarpraxis
            för hur dessa frågor skall hanteras. Man är litet orolig för att
            bevisen inte håller osv. Kan vi få en utbildning av åklagarna
            i dessa frågor, skulle vi kunna få en förändring till stånd. Om
            vi i den nya miljöbalk som regeringen tillsammans med Miljöpartiet
            skall arbeta fram får in att miljöorganisationerna kan få talerätt,
            då kanske vi kan få någon som kan tala för fåglarna och naturen.
            De åklagare som inte är personligt intresserade av miljömålen
            släpper dem lättare än de få åklagare som vi har i Sverige i dag
            som är intresserade av målen. Här menar jag att miljöministern
            har en stor uppgift. Jag skulle bli glad om vi fick en talerätt
            för miljöorganisationerna. Jag tror att den här typen av mål är
            precis sådana som kan få en högre status.
          </note>
          <note n="3b052e47">
            Det är helt klart så som Ulla-Britt Hagström säger, att lagen
            måste skärpas. De få som har fällts har kommit alldeles för lindrigt
            undan.
          </note>
          <note n="a636fd98">
            Anf. 20 Miljöminister ANNA LINDH (s)
          </note>
          <note n="c375d8aa">
            Fru talman! Jag var för ungefär en månad sedan på en utbildning
            av miljöpoliser. Det var faktiskt den första utbildningen i sitt
            slag, en utbildning av erfarna duktiga poliser med tonvikt på
            miljöfrågor. Till kommande utbildningen har även åklagare inbjudits.
            Det är ett viktigt exempel på vad som händer på det området. Dessutom
            har en klar attitydförändring skett under våren, som jag redan
            tidigare sade, genom att man tagit upp tidigare mål till åtal.
            Därmed kommer vi säkert att få se fler fällande domar, vilket
            även jag tror skulle vara viktigt.
          </note>
          <note n="8ee1250b">
            Jag vill avsluta med att instämma i det Gudrun
          </note>
          <note n="f946a51e">
            Lindvall säger om den nya miljöbalken och talerätten för organisationerna
            som ett viktigt instrument i olika viktiga miljöfrågor.
          </note>
          <note n="274ddafb">
            Överläggningen var härmed avslutad.
          </note>
          <note n="b443df1e">
            6 § Svar på interpellation 1994/95:142 om återvinningssystemet
          </note>
          <note n="98b0564a">
            Anf. 21 Miljöminister ANNA LINDH (s)
          </note>
          <note n="a636432b">
            Fru talman! Mikael Odenberg har frågat mig vilka åtgärder regeringen
            avser att vidta med anledning av
          </note>
          <note n="b94c253b">
            AB Returpacks skrivelse till miljöministern samt vilka åtgärder
            regeringen avser att vidta för att trygga återvinningssystemets
            fortlevnad.
          </note>
          <note n="aa5aea0c">
            Dryckesproducenterna har valt att sälja vissa drycker på aluminiumburkar.
            Regeringen har som villkor satt upp ett mål på 90 % återvinning
            av aluminiumburkar. Detta har regeringen gjort av miljömässiga
            skäl. Hur dessa mål förverkligas är AB
          </note>
          <note n="5e583c4f">
            Svenska Returpacks ansvar, då det har åtagit sig att ta hand
            om aluminiumburkarna för producenternas räkning.
          </note>
          <note n="c8df05fb">
            Lagen (1982:349) om återvinning av dryckesförpackningar av aluminium
            gäller verksamhet som avser att främja återvinning av aluminiumburkar
            genom pantsystem. Tillstånd till sådan verksamhet ges av regeringen
            och innehas av AB Svenska Returpack.
          </note>
          <note n="f159f093">
            Enligt förordningen (1983:847) om avgift vid införsel av aluminiumburkar
            skall den som yrkesmässigt för in aluminiumburkar till Sverige,
            om dessa är fyllda med eller är avsedda att fyllas med konsumtionsfärdig
            dryck, betala en burkavgift till Statens jordbruksverk.
          </note>
          <note n="62021e99">
            Därefter överför Jordbruksverket i sin tur avgiftsmedlen till
            AB Svenska Returpack, som använder dem för att administrera retursystemet.
            Burkavgift krävs inte av de importörer som genom avtal har anslutit
            sig till
          </note>
          <note n="38d0b46d">
            AB Svenska Returpacks pantsystem i Sverige. Avgiften består av
            pant, administrationsavgift och importavgift.
          </note>
          <note n="92575728">
            Bakgrunden till importavgiften är att man räknat ut kostnaden
            för returpack och bryggerierna för varje burk de måste ta hand
            om åt en agent som bara säljer och inte tar tillbaka burkarna.
            Agenter finns från mycket små till stora, som Vin &amp; Sprit AB.
            Vid import av burkar från utlandet är Jordbruksverket uppbördsman
            åt Returpack.
          </note>
          <note n="26b88498">
            Returpacks nuvarande tillstånd att driva pantsystem innehåller
            bl.a. krav på återvinning av burkarna med 90 % från år 1993 enligt
            ett regeringsbeslut den
          </note>
          <note n="3a857502">
            7 juni 1990, lån till verksamheten, återbetalning av lån, ränteskuldens
            återbetalning samt finansiering av stiftelsen Håll Sverige Rent,
            redovisning av återvinning till Jordbruksverket, m.m. Det första
            regeringsbeslutet togs den 9 september 1982. Detta har sedermera
            ändrats. Det senaste är från den 10 december
          </note>
          <note n="80c75826">
            1992.
          </note>
          <note n="cc40708f">
            AB Svenska Returpack ägs av PLM, Svenska
          </note>
          <note n="c724d32b">
            Bryggareföreningens serviceaktiebolag, handeln m.fl.
          </note>
          <note n="d7b5fc22">
            Mikael Odenbergs första fråga avser den skrivelse som Returpack
            inkom med till Miljödepartementet den 23 november 1994. I skrivelsen
            hemställer bolaget om lån och statlig garanti för att säkerställa
            bolagets verksamhet. Enligt Returpack äventyrar det svenska inträdet
            i EU framtiden för det svenska returburkssystemet. Denna bedömning
            grundar Returpack på antagandet att flödet av icke pantade dryckesburkar
            kommer att öka, då den övre gränsen för privatinförsel av öl höjs
            från nuvarande 2 liter till 15
          </note>
          <note n="64dc667a">
            liter per person.
          </note>
          <note n="5c00be17">
            Den lösning som Returpack förordar är att stoppa utbetalningen
            av panten på utländska icke pantade burkar genom att införa en
            modifierad kodläsning i burkautomaterna. Utbytet av och modifiering
            av automater har av Returpack beräknats kosta ca 150
          </note>
          <note n="715cc713">
            miljoner kronor.
          </note>
          <note n="86f62386">
            Jag är inte beredd att nu närmare gå in i en diskussion om enskildheter
            i Returpacks hemställan.
          </note>
          <note n="b215c1ef">
            Denna bereds för närvarande inom regeringskansliet.
          </note>
          <note n="adfd38a1">
            Regeringen avser att avgöra ärendet innan sommaren.
          </note>
          <note n="862cbdab">
            Mikael Odenberg har vidare frågat vad regeringen avser att vidta
            för åtgärder för att trygga återvinningssystemets fortlevnad.
            Denna fråga skall, förutom vad jag redan anfört, ses mot bakgrund
            av den diskussion som för närvarande sker om återbetalningsplan
            av
          </note>
          <note n="e488cd49">
            Returpacks ränteskuld till staten. Hur denna återbetalningsplan
            kommer att utformas är beroende av hur bolaget ämnar att driva
            sin verksamhet, tar emot och hanterar direktimporterade aluminiumburkar
            samt bidrar till finansieringen av stiftelsen Håll Sverige
          </note>
          <note n="86d1ee01">
            Rent.
          </note>
          <note n="f1ce7308">
            Stiftelsen Håll Sverige Rent bidrar i stor utsträckning till
            kampanjer och projekt som är angelägna ur allmän synpunkt och
            bör fortsätta i ungefär samma omfattning som i dag. Exempel på
            projekt som finansieras av Håll Sverige Rent är kampanjerna Ren
            stad i samarbete med kommuner, myndigheter och företag,
          </note>
          <note n="120122dc">
            Städa Sverige, Håll Fjället rent m.fl.
          </note>
          <note n="ea23d9de">
            Den nuvarande finansieringen av stiftelsen bärs enbart av Returpack.
            Returpack sätter årligen ca 900
          </note>
          <note n="0fcbdaf0">
            miljoner burkar på marknaden, som för närvarande avgiftsbeläggs
            med 1 öre per förpackning, vilket ger ca 9 miljoner kronor per
            år till Håll Sverige Rent.
          </note>
          <note n="79d645da">
            Regeringskansliet arbetar kontinuerligt med frågor som rör förpackningar.
            Frågan avseende återvinningssystemet för aluminiumburkar ingår
            som en del i regeringens arbete med att ställa om produktion och
            konsumtion för att skapa en god livsmiljö i enlighet med inriktningen
            av regeringens miljöpolitiska arbete.
          </note>
          <note n="f67dfffb">
            Detta arbete har redovisats för riksdagen i regeringens skrivelse
            1994/95:120. En sådan omställning inrymmer en rad åtgärder av
            olika slag. Jag vill särskilt hänvisa till de uppdrag som regeringen
            lämnat till
          </note>
          <note n="7dfe1941">
            Statens naturvårdsverk. Jag har tidigare redovisat innehållet
            i dessa uppdrag i kammaren.
          </note>
          <note n="0b64603e">
            Anf. 22 MIKAEL ODENBERG (m)
          </note>
          <note n="c37e5c89">
            Fru talman! Jag får först tacka miljöministern för svaret, även
            om jag tycker att substansen kanske inte riktigt står i proportion
            till dess längd.
          </note>
          <note n="d1103f89">
            En del av svaret ägnar miljöministern åt att förklara hur systemet
            fungerar. På vanlig svenska innebär det att så fort vi köper en
            aluminiumburk betalar vi pant på den burken. Så stoppar vi in
            burken i en apparat i affären och får tillbaka 50 öre. Systemet
            hanteras av ett företag som heter AB Returpack som skall gå runt
            men inte ge någon vinst, annat än genom de pengar man betalar
            in till stiftelsen Håll Sverige Rent.
          </note>
          <note n="002b3c06">
            Systemet fungerar bra. Det leder till att 92 % av aluminiumburkarna
            återvinns. Därmed drar vår miljö nytta av systemet.
          </note>
          <note n="f3acb9fb">
            Problemet är att det finns en del burkar som representerar en
            sorts svinn i det här systemet, nämligen de burkar som förhoppningsfulla
            svenskar för med sig i sina taxfree-påsar t.ex. från de finska,
            danska och tyska färjorna. För dessa burkar har det inte betalats
            någon pant, men livsmedelsaffären betalar ändå ut en
          </note>
          <note n="6d6c6206">
            50-öring. Det är klart att det system vi nu har och som
          </note>
          <note n="b121f120">
            AB Svenska Returpack hanterar tål ett visst svinn.
          </note>
          <note n="447dc113">
            Men om svinnet blir för stort hotas företagets överlevnad och
            därmed också retursystemet.
          </note>
          <note n="a8533b67">
            Det som har hänt är ju att vi har fått en kraftigt ökad privatinförsel
            av framför allt öl, som en följd av det svenska EU-inträdet. Mot
            bakgrund av denna ökade införsel och det därmed ökade svinnet
            i systemet har AB Svenska Returpack skrivit till regeringen och
            sagt: Vi kommer inte långsiktigt att kunna hantera den här situationen.
            Är regeringen beredd att göra någonting?
          </note>
          <note n="e8d79235">
            Det förslag som Returpack har kommit med innebär att man skall
            bygga om returautomaterna så att sådana burkar som har privatimporterats
            och som det inte har betalats någon pant för inte heller skall
            återtas i systemet. Inför de ganska stora investeringar som det
            innebär att bygga om alla burkautomater vill man ha garantier
            för systemets långsiktiga överlevnad. Frågan är om man skall få
            det.
          </note>
          <note n="265b4e9d">
            Jag skall inte recensera Returpacks förslag till lösning. Det
            finns naturligtvis andra lösningar på det här problemet också.
            Man kan sänka pantavgiften, men risken är naturligtvis att det
            leder till att systemet fungerar sämre och att vi får en lägre
            återvinning av burkar. Man kan tänka sig att höja administrationsavgifterna,
            vilket märkligt nog Näringsdepartementet i något sammanhang lär
            ha föreslagit. Det är ett originellt förslag för att komma från
            Näringsdepartementet av det enkla skälet att det skulle innebära
            en diskriminering av just den här förpackningssorten och en diskriminering
            av svenska bryggerier i förhållande till utländska.
          </note>
          <note n="02337d2a">
            Den allra mest närliggande lösningen är naturligtvis att ge oss
            en vettig inhemsk ölbeskattning, därför att då får vi inte denna
            stora gränshandel.
          </note>
          <note n="a875fcfc">
            Vilket alternativ man än väljer behövs det politiska beslut för
            att trygga återvinningssystemets fortlevnad. Detta återvinningssystem
            är den svenska miljön betjänt av. Dessutom är det kanske det återvinningssystem
            som fungerar bäst på den svenska marknaden.
          </note>
          <note n="e3cc4959">
            Returpack skrev till miljöministern för ett halvår sedan, och
            man har tragglat med Jordbruksverket,
          </note>
          <note n="008ed2a1">
            Naturvårdsverket, Miljödepartementet, Finansdepartementet och
            Näringsdepartementet. I interpellationssvaret ges nu ett viktigt
            besked, nämligen att regeringen avser att avgöra ärendet innan
            sommaren.
          </note>
          <note n="d463b3c1">
            Nu är det ju bara ungefär två tre veckor kvar till sommaren,
            beroende på hur man räknar, och det är klart att det kunde vara
            intressant om miljöministern, som är föredragande i det här ärendet
            i regeringen, ville lätta på förlåten och möjligen antyda hur
            miljöministern resonerar. Jag förstår förstås att miljöministern
            inte vill föregripa regeringens beslut, men det kunde ju vara
            intressant att ändå få någon liten antydan om hur man på departementet
            resonerar. Det är av vikt för den svenska miljön att den här frågan
            får en lösning.
          </note>
          <note n="7d54643a">
            Anf. 23 Miljöminister ANNA LINDH (s)
          </note>
          <note n="a61fc5e0">
            Fru talman! AB Svenska Returpack har alltså inte skrivit till
            regeringen och sagt att man har problem på grund av att privatimporten
            är så stor. Man har skrivit och sagt att man befarar att privatimporten
            skall bli så stor. Vi vet alltså inte ens om dessa farhågor kommer
            att besannas. De preliminära uppgifter vi har tyder på att vi
            inte kommer att få en så stor privatimport som
          </note>
          <note n="8d8de022">
            Returpack har befarat.
          </note>
          <note n="53fc69ff">
            Problemet i det här fallet är t.ex. att om man lämnar in burkar
            utan att få pant för dem är risken att man kommer att lämna in
            färre burkar i framtiden. Vi vet att många fungerar så. Får man
            inte lämna tillbaka alltihop, då tycker man att det är för krångligt
            att hålla reda på vilka burkar man får pant för och vilka man
            inte får pant för, och så lämnar man inte tillbaka några. Det
            är ett problem som vi kan se.
          </note>
          <note n="008a92e9">
            Men vi försöker alltså lösa det här. Det politiska beslutet kommer
            som jag sade före sommaren. Jag tänker inte föregripa det. Jag
            har inte lika tidigt sommarlov som Mikael Odenberg, så det kan
            hända att han får vänta längre än två veckor på det här beslutet.
          </note>
          <note n="9df4ac54">
            Men innan jag går på sommarlov den första veckan i juli kommer
            Mikael Odenberg att få ta del av beslutet.
          </note>
          <note n="f4005264">
            Anf. 24 MIKAEL ODENBERG (m)
          </note>
          <note n="6c682d3f">
            Fru talman! Det må vara så att vi inte vet i dag hur stor privatimporten
            av öl långsiktigt kommer att bli.
          </note>
          <note n="32d3b7ca">
            Men vi har sett en kraftig ökning, och det förefaller ju inte
            vara någon särskilt framsynt politik att vänta så länge att AB
            Svenska Returpack i värsta fall får rätt, och att det blir en
            så stor privatimport av ölburkar att företaget tvingas träda i
            likvidation. Då bryter hela återvinningssystemet samman.
          </note>
          <note n="d4e4f822">
            Med den extremt höga beskattning på öl som vi har i Sverige är
            det ofrånkomligt att vi får en rejält ökad privat import och att
            vi i detta system därmed får ett ökat svinn som långsiktigt blir
            ett hot mot systemet. Under alla omständigheter innebär det en
            diskriminering av svenska bryggerier och av ett speciellt förpackningsslag
            när de kostnaderna skall täckas.
          </note>
          <note n="aca1b422">
            Frågan kräver alltså en lösning och politiska beslut. Det här
            systemet kom ju till genom politiska beslut. Det tror jag är ganska
            uppenbart. Det förefaller vara uppenbart också för regeringen,
            eftersom man bereder ärendet med siktet inställt på att kunna
            ta ett beslut före sommaren.
          </note>
          <note n="685e97c0">
            Det är tråkigt att vi inte kan få ett tydligare besked om hur
            resonemangen i departementet går. Personligen är jag, som sagt,
            inte särskilt intresserad av vilken lösning man väljer. Möjligen
            är ett tips från mig att genomföra en rejäl sänkning av de svenska
            alkoholskatterna på starköl och folköl så att de blir mer internationella.
            Då skulle problemet lösas av sig självt. Jag misstänker dock att
            Anna Lindh får vissa svårigheter när det gäller att övertyga t.ex.
            Göran Persson om det kloka i en sådan politik.
          </note>
          <note n="4d74da32">
            Vi ser med intresse fram emot miljöministerns semester och framför
            allt emot det beslut som skall levereras innan denna semester
            påbörjas.
          </note>
          <note n="8b7f4247"/>
          <note n="274ddafb">
            Överläggningen var härmed avslutad.
          </note>
          <note n="8daec097">
            7 § Svar på interpellation 1994/95:144 om uranbrytning i Krasnokamensk
          </note>
          <note n="272b753f">
            Anf. 25 Miljöminister ANNA LINDH (s)
          </note>
          <note n="5f2baeea">
            Fru talman! Ragnhild Pohanka har i en interpellation frågat statsrådet
            Jörgen Andersson om han kommer att medverka till att representanter
            för riksdagen och miljörörelsen, t.ex. Greenpeace som länge arbetat
            med frågan, medföljer på den resa som planeras till urangruvan
            i Krasnokamensk samt vilka möjligheter det finns för riksdagen
            och regeringen att ställa krav på miljö- och hälsoskydd i samband
            med uranköp från exempelvis Krasnokamensk.
          </note>
          <note n="414314d7">
            Arbetet inom regeringen är så fördelat att det är jag som skall
            svara på interpellationen.
          </note>
          <note n="34279db9">
            Jag har under innevarande riksmöte vid tre tillfällen besvarat
            frågor i riksdagen om uranbrytning i
          </note>
          <note n="2c330a63">
            Ryssland och om importen av uran.
          </note>
          <note n="79e08d0e">
            Jag har i mina svar uttryckt att det är oacceptabelt att sådana
            hälso- och miljöförhållanden som medierapporterna redovisar skall
            få förekomma och att svenska kraftföretag noga bör ta reda på
            under vilka förhållanden som det uran man köper produceras. Jag
            har också nämnt att departementet undersöker möjligheterna att
            införa krav på företagen att i förväg förvissa sig om att verksamheten
            hos en avsedd leverantör bl.a. uppfyller internationellt accepterade
            riktlinjer beträffande strålskydd, arbetarskydd och miljöskydd.
          </note>
          <note n="b79292c1">
            En förutsättning för detta är, vilket jag också redovisat, att
            sådana krav får en bred internationell uppslutning och acceptans.
            Sverige kommer därför internationellt att aktivt driva frågan
            om mer bindande miljökrav i samband med uranbrytning, bl.a. inom
            IAEA
          </note>
          <note n="fcdd2112">
            och OECD. Jag har också redovisat att de svenska kraftföretagen
            informerat om att de i sina upphandlingskontrakt infört krav på
            att internationella riktlinjer beträffande strålskydd och miljö
            uppfylls hos gruvföretag och leverantörer.
          </note>
          <note n="89da83c5">
            Frågeställningen har också tagits upp av riksdagens näringsutskott
            i samband med behandlingen av två motioner om den svenska uranimporten.
            I näringsutskottets betänkande (1994/95:NU21), vilket nyligen
            har justerats, lämnas en noggrann redogörelse för det svar jag
            lämnat i riksdagen. Vidare lämnas i betänkandet en redogörelse
            för den svenska uranimporten. Utskottet hänvisar också till den
            resa till
          </note>
          <note n="56e8d485">
            Krasnokamensk som SSI planerar. Näringsutskottet framför i sin
            hemställan till riksdagen inte någon annan ståndpunkt än den jag
            redovisat och gör heller inte några särskilda uttalanden angående
            Statens strålskyddsinstituts (SSI) planerade resa. Utskottets
            betänkande kommer att behandlas i kammaren den 7 juni
          </note>
          <note n="85bcba6f">
            1995.
          </note>
          <note n="6e7deeea">
            Enligt vad jag erfarit planerar SSI att genomföra sin studieresa
            till Ryssland i slutet av juni. Studieresan genomförs enligt vad
            som under hand meddelats mig bl.a. mot bakgrund av de diametralt
            olika uppgifter om förhållandena vid gruvan som förekommit i massmedier.
            Några officiella uppgifter från ryska myndigheter om förhållandena
            finns inte tillgängliga i
          </note>
          <note n="9f06f007">
            Sverige. SSI kommer att lämna en rapport till Miljödepartementet
            efter resan.
          </note>
          <note n="780133ab">
            Regeringen har inte och bör inte ta ansvaret för resan. Det är
            SSI som planerar och genomför resan.
          </note>
          <note n="f6af15fb">
            Regeringen bör därför heller inte påverka SSI om vilka som bör
            ingå i delegationen.
          </note>
          <note n="537397d0">
            Anf. 26 RAGNHILD POHANKA (mp)
          </note>
          <note n="2f7fb3be">
            Fru talman! Krasnokamensk betyder röd sten.
          </note>
          <note n="ac73834e">
            Jag får tacka för svaret. Tidigare hade jag en fråga till Anna
            Lindh. Anledningen till att jag nu återkommer är dels frågans
            vikt, dels att inspektionsresan till
          </note>
          <note n="c1a310b2">
            Krasnokamensk företas av en grupp människor som jag har all anledning
            att tro är extremt kärnkraftsvänliga.
          </note>
          <note n="64e41c5a">
            Är det för att legitimera fortsatt kärnkraftsproduktion? Vill
            man ge Sverige möjlighet att fortsätta efter
          </note>
          <note n="b1082359">
            2010? Eller är syftet, som jag hoppats, att eventuellt sluta
            köpa uran från Ryssland? I så fall behövs samma undersökning i
            Australien och Kanada.
          </note>
          <note n="5fbbcf10">
            Kärnkraften är en moralisk fråga, en social fråga, en miljöfråga
            och en ekonomisk fråga.
          </note>
          <note n="8f898821">
            Kärnkraften är en moralisk fråga utifrån frågan om vi i Sverige
            skall bygga vår energiproduktion, halva elproduktionen, på en
            exploatering av natur och människor i Ryssland, Australien och
            Kanada.
          </note>
          <note n="4b287607">
            Kärnkraften är en social fråga utifrån det faktum att människorna
            där uranet bryts får leva i en miljö där det finns oerhörda hälsorisker
            genom urandamm som kommer med vinden, genom att husen står på
            uranhaltig grund och genom att gruvarbetarna kommer hem i samma
            kläder som de haft när de arbetat i gruvan.
          </note>
          <note n="974b76ef">
            Kärnkraften är en miljöfråga av samma skäl som det är en social
            fråga. Dessutom är det genom naturförstörelsen och genom farliga
            transporter en arbetsmiljöfråga. Sedan har vi också risken med
            själva energiproduktionen - för att inte tala om den slutliga
            förvaringen av kärnavfallet!
          </note>
          <note n="c2838872">
            Vid uranbrytning tar det 100 000 år innan varphögarna har den
            bakgrundsstrålning som malmen hade före uranbrytningen. Det är
            ändå farligt att bo där.
          </note>
          <note n="f4296945">
            Dalen kallas för Dödens dal. I Turkiet finns det också en plats
            där man levt på uranhaltig malm och där människor dött alltför
            tidigt. Ändå är det där mycket lägre strålning jämfört med strålningen
            från varphögarna. Dödens by kallas den här platsen i Turkiet.
          </note>
          <note n="4950ab90">
            Man kände till hur farligt det var att arbeta och bo på de här
            ställena.
          </note>
          <note n="44d2b018">
            Naturligtvis är kärnkraften också en ekonomisk fråga.
          </note>
          <note n="997cac18">
            När uranet tvättats med vatten och svavelsyra finns ändå 85 %
            av radioaktiviteten kvar i gruset som dammar och lägger en hinna
            över allting. Vinden sprider dammet, som är starkt radioaktivt,
            till åkrar och ängar samt över hus och hem. Regnet leder det sedan
            ner i bäckar. Så småningom lakas det ur ner till grundvattnet.
          </note>
          <note n="c2232202">
            Urangrus används i den betong som man bygger sina hus av. Krossat
            avfall täcker vägarna. Från de här platserna har en del av vårt
            uran kommit ända sedan
          </note>
          <note n="28249c6b">
            1989!
          </note>
          <note n="ea2b9a65">
            Kom inte och säg att kärnkraften är ren! Det ser ju rent ut när
            vi tittar i ett svensk kärnkraftverk. Men skenet bedrar även där.
          </note>
          <note n="de9ed5cd">
            Man har genom bl.a. Rosali Bertell kommit fram till hur farlig
            den låga radioaktiva strålningen är.
          </note>
          <note n="731a8c62">
            Fråga aboriginerna, urbefolkningen, i Australien eller indianerna
            i reservaten!
          </note>
          <note n="20242744">
            Dima Litvinov från Greenpeace har varit i Krasnokamensk, som
            egentligen är hans ursprungliga hemort. Han säger: "Kom hit och
            titta, säger jag till dem, så här ren och fin är den, eran kärnkraft.
            Gå först på en guidad tur i Forsmark eller Barsebäck.
          </note>
          <note n="5969ed65">
            Kom sedan hit och titta på baksidan av den svenska kärnkraften.
            Kom hit till urangruvan i Krasnokamensk eller åk till barnsjukhuset
            i Tomsk-7 och tala om för de strålskadade barnen att svensk kärnkraft
            är säker och ren.
          </note>
          <note n="dcafd065">
            Svensk el är nästan billigast i världen, och elkonsumtionen är
            också bland de högsta. Svenskarna använder dubbelt så mycket el
            som tyskarna, per person.
          </note>
          <note n="00c8f4e2">
            Men i det svenska elpriset räknas inte människors hälsa eller
            skador på miljön i ett annat land in. Jag undrar hur många ryssar
            en svensk terawattimme kostar.
          </note>
          <note n="e4f4f50b">
            Vems är felet? Eller det kanske inte är någons fel, bara en av
            världens tragedier?"
          </note>
          <note n="6a54535d">
            Varannan lampa, varannan hårtork och brödrost samt varannan kilowatt
            i pappersbruken kommer från kärnkraften. Vi exporterar ju papper,
            och vi använder också mycket papper i Sverige.
          </note>
          <note n="eb7e3b34">
            Vi har, som sagt, nästan världens billigaste el, och
          </note>
          <note n="7fada46c">
            Sverige är en av de största förbrukarna av el, medan
          </note>
          <note n="ad971dc9">
            40 % av kärnkraften går till uppvärmning av hus.
          </note>
          <note n="49ece16f">
            Biobränslen, sparande, sol och vind, kraftvärme, motkraft, värmepumpar
            m.m. är alternativ som är välkända i denna kammare och som kunde
            ge oss ren energi. De föroreningar som ändå finns går att rena.
          </note>
          <note n="dea26607">
            Det här får inte tystas ner.
          </note>
          <note n="29f30e72">
            Nu reser en delegation med deltagare från SSI,
          </note>
          <note n="0d387673">
            Vattenfall, Barsebäck, Kraft, SKB och Gruvarbetareförbundet till
            Krasnokamensk. Min fråga är alltså om riksdagsledamöter och representanter
            för miljörörelsen kunde vara med som observatörer för att vi skall
            få en mera allsidig belysning av problemet.
          </note>
          <note n="c84a8484">
            Att bryta uran anses för farligt för Sverige och svenskarna.
            Jag återkommer till det problemet. Men varför anser inte Sveriges
            riksdag och regering att det är för farligt också för ryssar,
            australier och kanadensare att göra samma sak under så mycket
            värre förhållanden?
          </note>
          <note n="edc42ee2">
            Jag tycker att det är märkligt att riksdag och regering inte
            kan påverka eller sända med en observatör.
          </note>
          <note n="ed4ccae4">
            Halva näringsutskottet åker till Ryssland i år. Vore det då inte
            skäl att göra ett studiebesök i Krasnokamensk och tala med miljö-
            och hälsoministern i
          </note>
          <note n="79ce2f6e">
            Ryssland? Det är ju där man sitter inne med den här informationen.
          </note>
          <note n="37904abf">
            Anf. 27 Miljöminister ANNA LINDH (s)
          </note>
          <note n="a0b87749">
            Fru talman! Först vill jag bara protestera mot
          </note>
          <note n="909b50c0">
            Ragnhild Pohankas beskrivning av SSI:s studieresa.
          </note>
          <note n="efe7142c">
            SSI:s egna experter som deltar i resan och som skall studera
            förhållandena är oberoende och kunniga. De är inte bundna av några
            intressen hit eller dit.
          </note>
          <note n="5d680b2c">
            Regeringen kan inte, och skall inte, bestämma vilka som deltar
            i en studieresa. Vi kan inte, och skall inte heller, besluta om
            vilka näringsutskottet skall träffa. Det är utmärkt att här i
            riksdagen ta initiativ beträffande vilka näringsutskottet bör
            träffa när det är i Ryssland, men det har inte regeringen med
            att göra.
          </note>
          <note n="60e89d7e">
            Ragnhild Pohanka och jag är säkert överens om att följs inte
            säkerhetsbestämmelserna, så skall varken svenska eller andra kraftbolag
            handla av t.ex. Krasnokamensk. Det är viktigt att vi får internationella
            regler beträffande vilka säkerhetsbestämmelser som skall gälla.
            På lång sikt är det också ytterligare ett argument för att kärnkraften
            skall avvecklas.
          </note>
          <note n="51f44817">
            Anf. 28 RAGNHILD POHANKA (mp)
          </note>
          <note n="184173e8">
            Fru talman! Jag har också ett brev från Krasnokamensks borgmästare
            adresserat till premiärminister
          </note>
          <note n="5fca03d7">
            Tjernomyrdin. Det är förskräckande uppgifter som kommer därifrån
            och jag tror inte att det ligger i befolkningens intresse att
            vara så kritiska, eftersom de har sina arbetstillfällen där. Jag
            tror man kan lita på det. Medelåldern i Krasnokamensk är t.ex.
            lägre än i någon annan plats i f.d. Sovjet. Jag kan inte säga
            hur det är på alla orter i Sibirien. Men inte ens andra miljöskadade
            orter har samma låga medellivslängd, och inte heller 51 % graviditetsstörningar.
            Dessutom har inte 10-20 % av barnen där problem på grund av den
            dåliga miljön.
          </note>
          <note n="6ae49f5e">
            Det är en massiv protest mot det sätt på vilket vi tillverkar
            vår kärnkraft. Mer och mer ökar behovet av att snabbt avveckla
            kärnkraften. Vi kan inte bygga vår lyx på andra människors död
            och sjukdom.
          </note>
          <note n="bbc15701">
            Anf. 29 Miljöminister ANNA LINDH (s)
          </note>
          <note n="a905c12d">
            Fru talman! Förutom i dag har jag också vid tre tidigare tillfällen
            sagt att medierapporteringen när det gäller förhållandena i Krasnokamensk
            visar att det verkar vara fullständigt oacceptabla förhållanden
            som råder där.
          </note>
          <note n="17888302">
            Det frågan gällde i dag var dock studieresan, och den anser jag
            inte att regeringen kan eller skall påverka. Riksdagen är naturligtvis
            själv helt fri att göra vilka studieresor den vill.
          </note>
          <note n="0c954c82">
            Anf. 30 RAGNHILD POHANKA (mp)
          </note>
          <note n="ac530339">
            Fru talman! Det är min förhoppning att det kommer till stånd
            en studieresa till Krasnokamensk eller andra ställen där man bryter
            uran. I Australien strejkade gruvarbetarna för några år sedan
            därför att miljöförhållandena var så gräsliga och därför att de
            märkte att de och deras familjer blev sjuka. Det är klart att
            det inte är en händelse att det är på det sättet.
          </note>
          <note n="7b3fa3c4">
            Vi känner alla till farligheten.
          </note>
          <note n="0fabe31b">
            Miljöministern säger att det finns experter med.
          </note>
          <note n="0a51d8f0">
            Det är klart att vi måste lita på experter till en viss gräns,
            men de kommer ju faktiskt ofta fram till ganska motstridiga uppgifter.
            Nu är det min förhoppning att det här är så uppenbart att även
            amatörer kan se hur det är.
          </note>
          <note n="274ddafb">
            Överläggningen var härmed avslutad.
          </note>
          <note n="86a5689f">
            8 § Svar på interpellation 1994/95:101 om fastighetstaxeringen
            och småhusägarna
          </note>
          <note n="348ee449">
            Anf. 31 Finansminister GÖRAN
          </note>
          <note n="72268b03">
            PERSSON (s)
          </note>
          <note n="460360f5">
            Fru talman! Ulla-Britt Hagström har ställt ett antal frågor till
            mig med anledning av den allmänna fastighetstaxeringen av småhus
            1996. Hon hävdar bl.a. att taxeringsvärdena är höga och ojämnt
            fördelade i landet och undrar om jag är beredd att vidta åtgärder
            med anledning härav. Hon efterlyser också åtgärder för bl.a. barnfamiljer
            som drabbas av ekonomiska problem med anledning av höjd fastighetsskatt.
            Slutligen tar hon upp frågan om taxeringen av fastigheter i skärgården.
          </note>
          <note n="f03c7f15">
            Allmän fastighetstaxering av småhus sker vart sjätte år enligt
            i fastighetstaxeringslagen fastställda regler. Nästa allmänna
            fastighetstaxering sker 1996.
          </note>
          <note n="99c88c0f">
            Taxeringsvärdet skall bestämmas till ett belopp som motsvarar
            75 % av marknadsvärdet. Marknadsvärdet skall i sin tur bestämmas
            med hänsyn till det genomsnittliga prisläget under andra året
            före det år då allmän fastighetstaxering sker. Regionala skillnader
            i prisutvecklingen medför helt naturligt också regionala skillnader
            i förändringen av taxeringsvärdena. Det är inget märkvärdigt med
            detta och inget som det i sig finns anledning att ingripa mot.
            Jag vill också påpeka att den genomsnittliga höjningen av taxeringsvärdena
            vid 1996 års allmänna fastighetstaxering ser ut att bli betydligt
            lägre än vid de närmast föregående allmänna fastighetstaxeringarna.
          </note>
          <note n="abeddbbe">
            Beträffande frågan om ekonomiska problem för bl.a. barnfamiljer
            eller äldre med anledning av uttaget av fastighetsskatt vill jag
            framhålla att det enligt min uppfattning inte går att se denna
            fråga isolerat. Regeringen har bedrivit ett konsekvent och hårt
            arbete för att sanera statsfinanserna. En rad olika åtgärder,
            både besparingar och skattehöjningar, däribland höjt uttag av
            fastighetsskatt, ingår i saneringsprogrammet. Dessa åtgärder kan
            naturligtvis inte passera obemärkt i den enskildes ekonomi. Tvärtom
            innebär det många gånger stora ekonomiska påfrestningar för hushållen.
            Regeringen har emellertid strävat efter att ge saneringsprogrammet
            en sådan sammansättning att det har en rimlig fördelningspolitiskt
            profil. Några särskilda åtgärder för vissa kategorier med anledning
            just av den allmänna fastighetstaxeringen är jag därför inte beredd
            att initiera.
          </note>
          <note n="502a1150">
            Det finns också anledning att framhålla att ett av målen för
            saneringsprogrammet är att få ner räntenivån. En lägre ränta är
            till särskild gagn för fastighetsägarna och i många fall väl så
            betydelsefull för en enskildes ekonomi som förändringar i fastighetsskatten.
            Det kan dessutom påpekas att den beslutade höjningen av nivån
            på fastighetsskatten från 1,5 till 1,7 %
          </note>
          <note n="4c3c3236">
            var ett resultat av att den föreslagna försämringen av bostadssubventionerna
            inte genomfördes.
          </note>
          <note n="78760e98">
            Ulla-Britt Hagströms sista fråga gäller särregler för fastboende
            i skärgården. Jag vill framhålla att denna fråga under senare
            tid har behandlats bl.a. av
          </note>
          <note n="f4645e7b">
            Skärgårdsutredningen och Fastighetsbeskattningsutredningen. Ingen
            av utredningarna har dock ansett att det funnits tillräckliga
            skäl för särregler för fastboende i skärgården och har därför
            avvisat tanken på åtgärder av detta slag. Jag avser därför inte
            heller att ta något initiativ på denna punkt.
          </note>
          <note n="bd1b39a0">
            Anf. 32 ULLA-BRITT HAGSTRÖM (kds)
          </note>
          <note n="eed2adb8">
            Fru talman! Jag vill tacka finansminister Göran
          </note>
          <note n="b93f2c6b">
            Persson för svaret på min interpellation om taxeringsökningarna
            för småhusägarna. Tyvärr blev det inte precis bingo. Av svaret
            framkommer att Göran Persson inte tänker göra någonting. Han ämnar
            såvitt jag förstår låta marknadsekonomin styra. Jag hade hoppats
            på att Göran Persson som vi kristdemokrater var för en marknadsekonomi
            på sociala och ekologiska villkor, men så tycks inte vara fallet.
            På frågan om vad ministern tänker göra för att förhindra orättvisan
            och den ojämna fördelningen i landet blir svaret: "Det är inget
            märkvärdigt med detta och inget som det i sig finns anledning
            att ingripa mot". Men det är just orättvisorna som jag anser är
            märkvärdigt.
          </note>
          <note n="f1cc313e">
            Tyvärr upptäckte jag i går att ordet ej hade fallit bort i min
            interpellation. Den höjda fastighetsskatten från 1,5 till 1,7
            % accepteras ej av oss kristdemokrater. Som det nu står verkar
            det som vi accepterar den.
          </note>
          <note n="843a883b">
            Nästa mening skulle markera en ytterligare förstärkning, att
            den drastiska höjningen av fastighetstaxeringsvärdena är helt
            oacceptabel. Det är antagligen på grund av min litet knepiga svenska
            som ordet ej har fallit bort. Denna miss hade kunnat placera mig
            på samma planhalva som Göran Persson. Så är det nu inte, men det
            är oerhört viktigt att hantera språket rätt, inte minst de små
            negationerna.
          </note>
          <note n="c1626df2">
            Vi kristdemokrater arbetar seriöst med frågan om rimliga utgifter
            för boendet. Boendet är oerhört viktigt för oss människor. Redan
            i januarimotionen
          </note>
          <note n="2e65916c">
            Fi:216 till budgeten 1994/95 föreslås av kds 1,5 miljard 1995/96
            och 1,5 miljard 1998 för sänkning av fastighetsskatten. Detta
            vill vi kompensera genom besparing av räntebidragen. Kristdemokraterna
            säger i motion Sk:349, Skattepolitik, till riksdagen klart ifrån
            att den höjning av fastighetsskatten från 1,5 till 1,7 %
          </note>
          <note n="3a5ef8c0">
            som en riksdagsmajoritet ställt sig bakom under hösten avvisas.
            I motionen hemställs att riksdagen beslutar sänka fastighetsskatten
            till 1,5 %. Höjningen innebär ett stort ingrepp på bostadsmarknaden,
            och den inverkar negativt på hushållens möjligheter att klara
            sitt boende utan bidrag.
          </note>
          <note n="5c9f897d">
            Fru talman! Vad jag saknar i finansministerns svar är fakta.
            Det första jag hade förväntat mig av finansministern var att få
            siffrorna diskuterade. Jag skrev denna motion med något av bävan
            på grund av att jag inte kunde få fram ett klart underlag, men
            jag gjorde det som en utmaning. Jag trodde att jag åtminstone
            skulle få finansministerns underlag.
          </note>
          <note n="4c3ad3d7">
            Vad jag redovisar i min interpellation är siffror från den 20
            mars 1995 som Statistiska centralbyrån tagit fram på uppdrag av
            tidningen Expressen. De påvisar en genomsnittlig höjning av taxeringsvärdena
            för hela riket med 46 %. Jag redovisar också beräkningar från
            Villaägarnas riksförbund som är publicerade i Villaägaren nr 1
            januari 1995 och som påvisar en mycket ojämn höjning av taxeringsvärdena.
          </note>
          <note n="c099815e">
            När jag nu som relativt ny riksdagsledamot ställer denna fråga
            till finansministern och redovisar antagna siffror hade jag förväntat
            mig få de faktiska siffrorna från finansministern på bordet. Snittet
            av ökningen för riket är ju helt olika i Expressens redovisning
            och i
          </note>
          <note n="5e02fca3">
            Villaägarens redovisning. Men finansministern kommenterar inte
            siffrorna utan säger bara att det inte är något märkvärdigt. Jag
            efterlyser fakta av finansministern. Var kommer snittet av ökningen
            att ligga?
          </note>
          <note n="412a81f0">
            En annan fråga som jag ställer är om det verkligen är rimligt
            att markvärden skall kunna få ett sådant övertag över fastighetsvärdet
            inom speciellt attraktiva områden. Jag har i interpellationen
            sagt att villaägarna ställer kravet att markvärden över 100 000
            kr inte skall beaktas vid beräkning av fastighetsskatt för småhus.
            Jag har erfarit att moderaterna i bostadsutskottet till skatteutskottet
            har yttrat sig om att markvärdet vid taxering av småhus bör begränsas
            till just
          </note>
          <note n="438eba2a">
            100 000 kr. Men finansministern kommenterar inte en gräns över
            huvud taget, utan menar bara att regionala skillnader i prisutvecklingen
            helt naturligt också medför regionala skillnader i förändringen
            av taxeringsvärdena.
          </note>
          <note n="7260591b">
            Fru talman! Min nästa fråga gäller barnfamiljerna.
          </note>
          <note n="9e8aa768">
            I min interpellation skriver jag att 74 % av tvåbarnsfamiljerna
            med sammanboende föräldrar är villaägare, en uppgift jag tagit
            från Villaägarnas riksförbund.
          </note>
          <note n="5a45e7f4">
            Dessa familjer har ofta stora skulder för sina hus.
          </note>
          <note n="db741da4">
            Skall de ha möjlighet att kunna bo kvar?
          </note>
          <note n="4873340b">
            På min fråga om barnfamiljerna får jag svaret att saneringsprogrammet
            ger en rimlig fördelningspolitisk profil. Inga särskilda åtgärder
            kommer att vidtas.
          </note>
          <note n="93ff310b">
            Jag skulle vilja fråga Göran Persson om det är rimligt att familjer
            måste söka socialbidrag på grund av att de har barn. En rättvis
            fördelningspolitik innebär för mig att en familj skall kunna vara
            självförsörjande med hjälp av daghemsplatser eller vårdnadsbidrag
            för att klara barnomsorgen. Men det innebär inte att familjen
            skall behöva söka socialbidrag bara därför att man har barn.
          </note>
          <note n="b989d1bf">
            Nu har barnbidragssänkningen minskat utrymmet för barnfamiljerna.
            Ju fler barn familjen har desto mer bestraffad blir den. Ett hushåll
            med fyra barn förlorar bara genom barnbidrags- och flerbarnsfamiljstilläggsdelen
            7 000 kr om året. Accelerationen på grund av deltagande i saneringsprogrammet
            börjar vid tre barn.
          </note>
          <note n="f5ace00f">
            Nu tillkommer också platsen där man råkat bygga sitt hus som
            en saneringsfaktor som kan drabba mycket olika. Antalet hushåll
            med bostadsbidrag ökade mellan 1993 och 1994 med drygt 80 000.
            Två tredjedelar av den ökningen stod hushåll med barn för. Samtidigt
            begränsar regeringen bostadsbidraget till tre barn. Det fjärde
            skall finnas med av bara farten. Är inte barn nummer fyra lika
            mycket värt?
          </note>
          <note n="43d8c8d8">
            Anf. 33 Finansminister GÖRAN
          </note>
          <note n="72268b03">
            PERSSON (s)
          </note>
          <note n="4491caee">
            Fru talman! För att den här diskussionen skall vara meningsfull
            måste jag fråga fru Hagström hur hon ser på principerna för fastighetstaxeringen.
            Det kan också vara en ståndpunkt för kds del, såvitt jag begriper.
          </note>
          <note n="3e503d7e">
            Den första frågan är: Är kds anhängare av att taxeringsvärdet
            skall spegla 75 % av marknadsvärdet?
          </note>
          <note n="c4dd7b81">
            Det är lätt att svara på den frågan.
          </note>
          <note n="a36d5733">
            Den andra frågan är: Är kds anhängare av en rullande fastighetstaxering?
            Det är också lätt att svara på den frågan. Det är voterat om det
            under hösten här i riksdagen.
          </note>
          <note n="82545eef">
            Den tredje frågan är: Tycker kds att det är viktigare och riktigare
            fördelningspolitik att ta miljarder i subventionssystemet från
            de tio senaste årgångarna i produktionen, vilket framför allt
            drabbar unga barnfamiljer med dyra bostadsrätter? Är det en bättre
            fördelningspolitik än den som regeringen föreslog, att höja skattesatsen
            från 1,5 till 1,7 %? Var ligger det kloka fördelningspolitiska
            i den hållningen? Utveckla den synpunkten!
          </note>
          <note n="039cb936">
            Fru talman! Det finns ytterligare en sak som jag skulle vilja
            få bekräftat. Jag blev angripen för att driva en för hård statsfinansiell
            sanering. Om jag inte missminner mig hade kds den uppfattningen
            när de presenterade sin motion med anledning av kompletteringspropositionen
            att de lade ett förslag som var ännu stramare än regeringens.
            Hur går detta ihop? Det är väl rimligt att man svarar på dessa
            frågor när man angriper så våldsamt som fru Hagström gör.
          </note>
          <note n="2397d429">
            Anf. 34 ULLA-BRITT HAGSTRÖM (kds)
          </note>
          <note n="3a3ff0d3">
            Fru talman! Jag skall börja med att svara på några av frågorna.
            Det är sant att kds har ett starkare saneringsprogram. Det handlar
            om 10 miljarder mer. Men vi anser att vi har en mer rättvis fördelningspolitisk
            profil.
          </note>
          <note n="904340e5">
            När det gäller principerna för fastighetsbeskattningen tycker
            jag att det börjar gå för långt med markvärdet i förhållande till
            fastighetsvärdet. Det är detta jag vill att finansministern skall
            titta på. Vi har sagt ja till en rullande plan.
          </note>
          <note n="472f7357">
            När det gäller skärgårdsboendet säger Göran Persson att ingen
            utredning ansett att det funnits tillräckliga skäl för särregler
            för fastboende i skärgården.
          </note>
          <note n="2e968da7">
            Varför talar inte finansministern om att regeringen uppdragit
            åt en parlamentariskt sammansatt utredning att utarbeta en långsiktig
            och hållbar bostadspolitik?
          </note>
          <note n="5966fce8">
            Enligt vad jag förstår skall utredningen lämna förslag om förändringar
            av de ekonomiska villkoren för det befintliga beståndet. Finansministern
            svarar att han inte tänker ta några initiativ på området. Kan
            finansministern då acceptera ett förslag om det kommer från utredningen?
          </note>
          <note n="2e556342">
            I Norge har man tydligen efter en lång tid av diskussioner börjat
            åtgärda orättvisorna i det här fallet.
          </note>
          <note n="9c41a367">
            Man har ett program för detta.
          </note>
          <note n="9614c369">
            DN. Konsument skriver den 2 maj: "Mer än
          </note>
          <note n="52456500">
            100 000 svenska familjer bor i småhus där lånen överstiger marknadsvärdet.
            Om alla tvingades sälja sina bostäder skulle förlusterna uppgå
            till cirka 20
          </note>
          <note n="c3e6f997">
            miljarder kronor. Men så blir det inte.
          </note>
          <note n="c2bdff66">
            - Folk sitter kvar i sina lägenheter och äter knäckebröd, säger
            Sverker Thorslund, konsumentverket."
          </note>
          <note n="2489bf1e">
            Under åren 1991-1993 ökade andelen överbelånade småhus från 3,7
            till 7,4 %. Totalt 130 000 av 1,8
          </note>
          <note n="95e865ff">
            miljoner familjer bodde i hus vars lån översteg marknadsvärdet.
            Drygt 30 000 av dessa har en bostadsutgift som överstiger 40 %
            av den sammanlagda inkomsten. Just därför att skattesatsen höjdes
            under den förra regeringsperioden från 1,2 till 1,5 % år 1993,
            kan inte höjningen så snabbt från 1,5 till 1,7 % accepteras.
          </note>
          <note n="da7fe795">
            Regeringens återställarpolitik har här övergått till något slags
            utkastningspolitik. Det är ingen konstruktiv politik att höja
            fastighetsskatten samtidigt som den allmänna fastighetstaxeringen
            av småhus sker. Det ger dubbel verkan, och är ingen genomtänkt
            politik.
          </note>
          <note n="63257c25">
            När unga barnfamiljer förvärvar ett småhus är det i tre av fyra
            fall ett begagnat hus. Det är ytterst få som kan köpa en nyproducerad
            villa med räntebidrag.
          </note>
          <note n="78dca02d">
            Ca 10 % av de totala räntebidragen tillfaller småhussektorn.
            Bortåt 60 % av Sveriges befolkning bor i småhus. Villaägarna betalar
            i dag mer fastighetsskatt än bostadsrätts- och hyreshusen tillsammans.
          </note>
          <note n="0371bae2">
            Jag ser socialdemokraternas politik som ett försök att styra
            bort från småhusägandet.
          </note>
          <note n="2a0fc6bd">
            Anf. 35 Finansminister GÖRAN
          </note>
          <note n="72268b03">
            PERSSON (s)
          </note>
          <note n="85453845">
            Fru talman! Det var kanske en värdig avslutning på ett något
            aggressivt inlägg. Vi verkar trots allt vara överens om de grundläggande
            principerna, nämligen en rullande fastighetstaxering och att taxeringsvärdet
            skall avspegla 75 % av marknadsvärdet. Om kds har en annan uppfattning
            där skulle det vara intressant att höra den och vad det i så fall
            kostar.
          </note>
          <note n="a56e713c">
            Den tredje punkten, där vi inte är överens, gäller detta att
            vi valde linjen att höja skattesatsen från 1,5
          </note>
          <note n="ab23127b">
            till 1,7 % i stället för att ta ut ytterligare 3 miljarder i
            besparingar på de senast producerade lägenheterna.
          </note>
          <note n="c11b6929">
            Det gjorde vi, fru Hagström, därför att vi vet vilka som sitter
            i de senast producerade lägenheterna. Det är just de barnfamiljer
            som fru Hagström här i talarstolen säger sig ömma för. De barnfamiljer
            som sitter i de senast producerade lägenheterna skulle bära 3
          </note>
          <note n="c22e195a">
            miljarder.
          </note>
          <note n="cbebeb40">
            Vi sade i stället att om vi nu måste ta ut dessa pengar från
            fastighetssektorn - och vi vet att just den här gruppen är de
            som har det trängst ekonomiskt -
          </note>
          <note n="0b5f9c62">
            vore det då inte solidariskt och rimligt att slå ut hela den
            bördan på samtliga fastigheter? Jo, sade vi, det är en bättre
            politik. Och så höjdes skattesatsen. Där skiljer vi oss åt.
          </note>
          <note n="35ac71dc">
            Det är uppenbarligen så att fru Hagström hade föredragit att
            man hade fullföljt den brutala politiken som framför allt riktade
            sig mot de många bostadsrättsinnehavarna i det här landet. Där
            har vi uppenbarligen olika uppfattningar.
          </note>
          <note n="f3ba66a3">
            Sedan noterar jag också att fru Hagström berömmer sig av att
            vilja vara vänligare än regeringen mot människor i det här landet
            i största allmänhet och ändå spara 10 miljarder kronor mer. Det
            är ju att forma en tulipanaros. Men det finns faktiskt en verklighet
            bakom detta också.
          </note>
          <note n="2b2356a1">
            Om det skulle vara så att kds hade ett saneringsprogram som var
            10 miljarder starkare än regeringens märks det i svenska hushåll,
            fru Hagström. Då kan man inte stå här i talarstolen och låtsas
            som någonting annat. Det kan ju vara så att det är fru Hagström
            som har rätt. Kds vill inte. De har egentligen lagt fram något
            annat förslag som inte är så skarpt som man antyder. I så fall
            blir det fru Hagström säger logiskt.
          </note>
          <note n="50d4e596">
            Men man kan inte driva två linjer samtidigt.
          </note>
          <note n="1e9babce">
            När det gäller fastighetstaxeringen är vi uppenbarligen överens
            om de grundläggande principerna.
          </note>
          <note n="04a367cb">
            Det tycker jag är bra.
          </note>
          <note n="57be749d">
            Anf. 36 ULLA-BRITT HAGSTRÖM (kds)
          </note>
          <note n="20e59f02">
            Fru talman! Det just det vi inte är. Vi är inte överens. Den
            vänliga tulipanarosen bygger på fördelningspolitik hos oss. Man
            kan skärpa åt saneringsprogrammet mer om man fördelar rättvist.
            Vi vill inte straffa flerbarnsfamiljerna. Det är en del.
          </note>
          <note n="f0a3b862">
            Vi är överens om den rullande taxeringen, men när det gäller
            dessa 75 % sade jag nyss till finansministern att det är detta
            jag vill att finansministern skall titta på. Skall verkligen markvärdet
            få ett sådant övertag över fastighetsvärdet?
          </note>
          <note n="48d6cfcc">
            När det gäller räntebidragen sade jag också nyss att tre fjärdedelar
            av barnfamiljerna inte väljer nya hus. De sitter alltså inte där.
            Där har vi olika uppfattningar. De regionala skillnaderna gör
            också att två exakt likadana hus kan ha markant olika taxeringsvärde
            och skatt. Man kan givetvis påstå att människor känner till detta
            när de väljer boendeort, men här vill jag också vara en röst för
            de äldre nybyggarna som inte kunde ana för 30 år sedan att markvärdet
            skulle stiga så drastiskt att deras lilla enkla hus skulle visa
            sig vara en guldgruva där de inte kan bo kvar.
          </note>
          <note n="a3bdb8ee">
            Jag vädjar till finansministerns rättvisepatos att ändå initiera
            någon möjlighet för denna grupp. Jag har ett exempel här. Det
            är en skärgårdsfastighet där taxeringsvärdet höjdes med 49 % och
            fastighetsskatten höjs till 1,7 %. Skatten ökar från 18 540 kr
            till 31 297
          </note>
          <note n="ffd05d7c">
            kr. Det är alltså en ökning på 69 %. Detta kan drabba en person
            som inte fått ett öre i räntebidrag. Låt oss befara att denna
            person eller någon annan i familjen också blir arbetslös. Skall
            man behöva bli både arbetslös och huslös på en gång i Sverige?
          </note>
          <note n="0cb802f3">
            Jag vet att Göran Persson anser att det kan leda till konkurser
            om bostäder med räntesubventioner belastas. Men jag vet också
            att den enskilda familjens tålamod att bita i det sura äpplet
            och använda alltmer av sitt utrymme till kostnaden för den efterlängtade
            villan kan förstöra såväl humör som relationer och trygghet för
            barnen.
          </note>
          <note n="71d11fef">
            DN. Konsument redovisar den 17 maj en prisutveckling på småhus
            under perioden 1985-1994 på
          </note>
          <note n="e3ab12cb">
            68 %. Det är alltså 68 % på tio år. Tabellen visar också hur
            oerhört stor kostnadsskillnaden är på småhus i olika områden i
            landet. Om inget görs kommer vi att få ett stort problem med fastigheter
            som man inte har råd att underhålla och dyra markvärden som bestämmer
            priset.
          </note>
          <note n="bce719d4">
            Fru talman! Göran Persson lovade i valrörelsen att inte höja
            fastighetsskatten. Nu tycker Göran Persson att det inte alls är
            märkvärdigt att släppa marknadskrafterna fria när det gäller taxeringsvärdena.
            Jag vill vädja till finansministern att åtminstone efterhöra hur
          </note>
          <note n="fabc1311">
            Norge arbetar med de här frågorna. Jag hoppas på ett rättvisepatos.
          </note>
          <note n="3e406126">
            Anf. 37 Finansminister GÖRAN
          </note>
          <note n="72268b03">
            PERSSON (s)
          </note>
          <note n="c8e9dcdb">
            Fru talman! Fru Hagström säger att vi släpper marknadskrafterna
            fria. Vi har haft en ordning i Sverige där taxeringsvärdet avspeglar
            försäljningspriset.
          </note>
          <note n="d28a22af">
            Det är ingen nyhet. Det har gällt under lång tid. Det är samma
            principer som ligger till grund för den här taxeringen. Jag tror
            faktiskt att de principerna även delas av kds. Sedan vill tydligen
            fru Hagström ha en diskussion om markvärde och själva byggnadens
            värde. Den diskussionen kan väl möjligen föras i den kommitté
            som bostadsministern tillsatt.
          </note>
          <note n="c1f2cdfc">
            Men inför årets fastighetstaxering finns det uppenbarligen ingen
            som helst nyordning. Det togs inga initiativ under den föregående
            regeringsperioden, då fru Hagström själv hade möjligheter att
            direkt påverka politiken via egna partikamrater.
          </note>
          <note n="90afe84d">
            Vad jag i all stillsamhet har påpekat i mitt svar är att det
            principiellt tydligen inte skiljer så mycket i synen på hur fastighetstaxeringen
            skall gå till. När fru
          </note>
          <note n="a8e7a706">
            Hagström dessutom berömmer sig av att vilja lägga ytterligare
            10 miljarder på de svenska hushållen i form av statsfinansiell
            sanering, då tar jag också lätt på angreppen om fördelningspolitisk
            rättvisa i detta sammanhang.
          </note>
          <note n="274ddafb">
            Överläggningen var härmed avslutad.
          </note>
          <note n="993677b2">
            9 § Svar på interpellation 1994/95:134 om politikerna och finansmarknaden
          </note>
          <note n="799d91f8">
            Anf. 38 Finansminister GÖRAN
          </note>
          <note n="72268b03">
            PERSSON (s)
          </note>
          <note n="952240b8">
            Fru talman! Johan Lönnroth har frågat mig om vilka initiativ
            regeringen avser att ta via EU och i andra internationella sammanhang
            för att hävda sysselsättningsmålet i det internationella samarbetet
            om den ekonomiska politiken, minska spekulationen och öka den
            offentliga insynen i och det demokratiska inflytandet över de
            internationella och inhemska finansmarknaderna.
          </note>
          <note n="9a6b36cf">
            Vidare ställer Lönnroth frågan om vilka initiativ regeringen
            avser att ta för att granska de större aktörernas roll i samband
            med den senaste tidens turbulens på marknaden för svenska kronor
            och värdepapper.
          </note>
          <note n="96947a44">
            Som svar på Lönnroths första fråga vill jag betona att regeringen
            flera gånger har sagt att den med kraft skall driva sysselsättningsfrågorna
            i det internationella samarbetet. Vi skall utnyttja de möjligheter
            som medlemskapet i EU ger oss.
          </note>
          <note n="5738900f">
            Vid toppmötet i Essen i december 1994 fick vi gehör för att kraftigt
            markera sysselsättningsfrågornas överordnade betydelse för EU.
            Vi lägger stor vikt vid att Vitboken om tillväxt, konkurrenskraft
            och sysselsättning aktivt följs upp. I Essen antogs ett fempunktsprogram
            om sysselsättningen. Statsministern tillskrev i mars de andra
            stats- och regeringscheferna i
          </note>
          <note n="2d1cbaca">
            EU och informerade dem om de initiativ som den svenska regeringen
            tagit för att följa upp fempunktsprogrammet. De aktuella initiativen
            har redovisats i propositioner som regeringen lagt fram här i
            riksdagen, och jag skall inte upprepa de aktuella förslagen om
            inte Lönnroth ber mig.
          </note>
          <note n="d68de994">
            När det vid toppmötet i december i år blir aktuellt att göra
            en större värdering av uppföljningen av fempunktsprogrammet tror
            jag att Sverige kommer att kunna visa att vi ligger långt framme.
          </note>
          <note n="2d519dfd">
            Vi arbetar också aktivt i Ecofin-rådet och i andra organ i gemenskapen
            för att utveckla och driva på det samarbete som pågår i sysselsättningsfrågorna.
            Jag vill understryka att det handlar om ett mycket brett arbete
            som innefattar diskussion och samordning av den makroekonomiska
            politiken, arbetsmarknadspolitik och flera andra frågor.
          </note>
          <note n="1f1cb072">
            Ett rätt nytt och i mitt tycke intressant område är tillväxt
            och miljö. Där har Sverige tillsammans med
          </note>
          <note n="6dfa39ba">
            Danmark hört till de pådrivande för att få detta område på dagordningen.
            Vid toppmötet i december skall en rapport i dessa frågor vara
            färdig.
          </note>
          <note n="de952389">
            Sverige ser mycket positivt på framväxten av de transeuropeiska
            nätverken. Vi har försökt driva detta arbete framåt. De svenska
            projekten - Öresundsbron och "den nordiska triangeln" - ligger
            långt framme i planeringen jämfört med andra prioriterade projekt.
          </note>
          <note n="52860161">
            Vid EU:s toppmöte i Cannes i juni kommer sysselsättningen att
            bli en huvudfråga. Den svenska regeringen kommer att ge frågor
            om tillväxt och sysselsättning högsta prioritet vid detta möte.
            Regeringen kommer i särskild ordning att informera om förberedelserna
            inför detta viktiga möte.
          </note>
          <note n="d57b29a9">
            Förra veckan ägde OECD:s ministerrådsmöte rum.
          </note>
          <note n="77df285e">
            Överst på dagordningen stod frågan om tillväxt och sysselsättning.
            OECD:s stora sysselsättningsstudie, som publicerades för ett år
            sedan, är nu föremål för ett mycket omfattande uppföljningsarbete,
            där Sverige är en aktiv deltagare. Vi samverkar särskilt nära
            med våra nordiska grannländer för att driva på aktiviteten i
          </note>
          <note n="78346848">
            OECD när det gäller sysselsättningsfrågorna.
          </note>
          <note n="1c0c9d6c">
            Innan jag besvarar återstående två frågor vill jag nyansera den
            bild av marknaden som Lönnroth målar upp. Vi får inte glömma bort
            att den finansiella marknaden fyller en central uppgift i samhällsekonomin
            genom att omfördela sparande mellan olika sektorer, svara för
            likviditetsförsörjning och fördela risker mellan olika aktörer.
            Under den senaste tolvmånadersperioden har den finansiella sektorn
            bl.a. förmedlat ca 180 miljarder kronor i överskottssparande från
            den privata sektorn till underskotten i den offentliga.
          </note>
          <note n="16ba943a">
            Jag kan dock hålla med Lönnroth om att det från tid till annan
            förekommer inslag som tyder på allvarliga brister i marknadens
            funktionssätt - bl.a. synes enskilda aktörers beteende tidvis
            få orimligt stort genomslag. I detta sammanhang kan jag nämna
            att behovet av djupare analys av hur valutamarknaderna fungerat
            under den senaste orosperioden diskuterades vid mötet i OECD:s
            ministerråd förra veckan.
          </note>
          <note n="4dcb2469">
            Nu till Lönnroths fråga om initiativ för minskad spekulation,
            ökad offentlig insyn i och ökat demokratiskt inflytande över de
            internationella och nationella finansmarknaderna: Jag har redan
            tidigare redovisat min uppfattning att vi endast genom att återta
            kontrollen över statsfinanserna och stabilisera statens skuldsituation
            kan öka förtroendet för den ekonomiska politiken och därmed öka
            det politiska handlingsutrymmet. Då minskar också utrymmet för
            spekulation. Vi skall dock vara medvetna om att denna process
            tar tid, vilket den fortsatt svaga kronkursen och de höga räntorna
            vittnar om. Sverige är sårbart till följd av en dyster inflationshistoria,
            återkommande bytesbalansunderskott och tidigare oförmåga att hantera
            den statsfinansiella situationen över konjunkturcykler.
          </note>
          <note n="261d743f">
            Internationella organisationer som IMF och
          </note>
          <note n="a4f97860">
            OECD och regionala sammanslutningar som EU kan spela en viktig
            roll när det gäller övervakningen av medlemsländernas ekonomiska
            politik. Detta kan ge väsentliga bidrag till att eliminera grunden
            för spekulation och internationell valutaoro. Övervakningen syftar
            i första hand till att få varje land att föra en ansvarsfull politik,
            men också till att förmå medlemsländerna att beakta effekterna
            av den egna politiken på ekonomin i andra länder.
          </note>
          <note n="b565140a">
            Internationellt samarbete för en bättre fungerande finansmarknad
            har också stor betydelse. Jag anser det vara angeläget att berörda
            myndigheter i olika länder samverkar för att förbättra förståelsen
            av de moderna marknadernas funktionssätt och förstärka tillsynen
            och regelverket för de aktörer som verkar på marknaderna.
          </note>
          <note n="7106a891">
            Ett sätt att stärka stabiliteten i det finansiella systemet är
            att ge gällande kapitaltäckningsregler för finansiella institut
            ett mer täckande omfång, att begränsa möjligheterna för finansiella
            institut att ta stora exponeringar mot kunder samt att utvidga
            tillsynen av finansiella företagsgrupper.
          </note>
          <note n="9da9dee3">
            Jag vill här påminna Johan Lönnroth om de beslut med denna inriktning
            riksdagen fattade i december i fjol, gällande nya regler för kapitaltäckning
            m.m.
          </note>
          <note n="248d75b7">
            Dessa regler bygger på EU-direktiv. Sverige deltar nu som medlem
            i EU i ett flertal arbetsgrupper rörande regler för de finansiella
            instituten. Bl.a. bedrivs arbete som syftar till ökad stabilitet
            genom skärpta krav på eget kapital i finansiella företagsgrupper.
          </note>
          <note n="c6a94833">
            Lönnroths tredje fråga rör initiativ från regeringen för att
            granska de större aktörernas roll i samband med den senaste tiden
            turbulens på marknaden för svenska kronor och värdepapper. Mitt
            svar är enkelt:
          </note>
          <note n="dbb12270">
            Jag planerar inte nu att vidta några särskilda åtgärder för att
            granska enskilda aktörers roll.
          </note>
          <note n="fe5b4bab">
            Anf. 39 JOHAN LÖNNROTH (v)
          </note>
          <note n="8aac7ab9">
            Fru talman! Jag får tacka Göran Persson för svaret. Jag tror
            att det finns en grundläggande enighet mellan finansministern
            och mig om vikten av att framhäva sysselsättningsmålet både i
            den svenska ekonomiska politiken och i EU-sammanhang. Det är också
            bra att finansministern tar upp sambandet mellan ekonomisk tillväxt
            och miljö.
          </note>
          <note n="71a7b239">
            Jag kan inte heller låta bli att tycka mig ana en viss skillnad
            mellan Göran Perssons förhållningssätt i svaret och de olika socialdemokratiska
            initiativ och program som lanserades inte minst inför EU-
          </note>
          <note n="fcaa988c">
            omröstningen. Jag tänker t.ex. på Ingvar Carlssons tal på den
            socialdemokratiska partikongressen, där han hävdade nödvändigheten
            av att föra upp keynesianismen och det Keynesianska ekonomiska
            tänkandet på
          </note>
          <note n="be3124ed">
            Europanivå. Jag tänker på den socialdemokratiska reservationen
            till Riksbanksutredningen, och jag tänker naturligtvis på Allan
            Larssons bok från förra året, som ju också som bilaga har det
            socialdemokratiska
          </note>
          <note n="194d2880">
            Europaprogrammet.
          </note>
          <note n="232017fa">
            Finansministern säger att man lägger stor vikt vid
          </note>
          <note n="7418fac2">
            Vitboken om tillväxt, konkurrenskraft och sysselsättning. Om
            jag tolkar saken rätt är det EU-
          </note>
          <note n="67d1be69">
            kommissionens vitbok som avses och inte det socialdemokratiska
            Europaprogrammet.
          </note>
          <note n="7c2aac10">
            Det är väl ändå så, att det finns en klar skillnad mellan den
            framtoning som Allan Larsson har i boken och det socialdemokratiska
            Europaprogrammet å ena sidan och den konventionella visdomen inom
            EU å den andra. Den bild som målas upp av Allan Larsson är att
            de nyliberala högerkrafterna har härjat fritt under 80-talet.
            Det tänkande som också präglade EU
          </note>
          <note n="40985d44">
            när Maastrichtavtalet drogs upp var just detta nyliberala tänkande,
            där inflationsbekämpningen i praktiken sattes högre än bekämpningen
            av arbetslösheten.
          </note>
          <note n="096df16b">
            Jag tycker att det är en viss diskrepans mellan å ena sidan den
            framtoning som då fanns och å andra sidan bristen på regeringsinitiativ
            inför regeringskonferensen. Jag tycker att det mot bakgrund av
            de här programmen vore rimligt att regeringen skulle vara mera
            aktiv när det gäller att kräva förändringar av
          </note>
          <note n="8a6ebfaa">
            Maastrichtavtalets grundläggande regler.
          </note>
          <note n="0eb78dc7">
            Finansministern säger vidare att han vill "nyansera den bild
            av marknaden som Johan Lönnroth målar upp". Jag kan inte tycka
            att jag målar upp någon bild av marknaden. Jag citerar däremot
            LO:s ordförande
          </note>
          <note n="e19181e7">
            Bertil Jonsson och en ledare i Aftonbladet. Jag anser mig själv
            ha en mycket nyanserad bild av marknaden.
          </note>
          <note n="6de1502c">
            Jag är fullt klar över att det behövs även kapital- och penningmarknader.
            Det som bl.a. Bertil Jonsson och
          </note>
          <note n="d3a23130">
            Aftonbladet påpekar är att det finns en omfattande debatt om
            de mera spekulativa inslagen på den stora internationella finansmarknaden
            och om det nödvändiga i att göra något åt dessa.
          </note>
          <note n="c73fb75f">
            I det gemensamma socialdemokratiska Europaprogrammet, som jag
            redan tidigare har hänvisat till, står det så här:
          </note>
          <note n="bdbbf578">
            "Vi föreslår att Europaparlamentet inbjuder kongressen i USA
            och det japanska parlamentet att överväga ett gemensamt initiativ
            för ett världsomfattande avtal om åtgärder mot finansiell spekulation."
          </note>
          <note n="af0c216c">
            Jag efterlyser ett sådant initiativ. Sveriges regering har nu
            möjlighet att ta detta initiativ, och jag tycker att det vore
            högst rimligt och lovvärt om man gjorde det.
          </note>
          <note n="de429337">
            Göran Persson säger vidare "att endast genom att återta kontrollen
            över statsfinanserna och stabilisera statens skuldsituation kan
            vi öka förtroendet för den ekonomiska politiken och därmed öka
            det politiska handlingsutrymmet". Vi är helt överens om att detta
            är det grundläggande kravet. Men precis som återigen påpekas i
            det gemensamma socialdemokratiska programmet behöver det kompletteras
            med internationella åtgärder. Det räcker då inte med de här i
            och för sig lovvärda besluten om att man skall övervaka medlemsländernas
            ekonomiska politik, kapitaltäckningsregler och sådant. Det är
            väl bra, men det kan inte rimligen vara detta som avsågs i det
            gemensamma socialdemokratiska programmet.
          </note>
          <note n="aab8fe4f">
            Jag vill till sist säga att den tredje frågan om initiativ för
            att granska de större aktörernas roll utgick från den ledare i
            Aftonbladet där man efterlyste en sådan granskning. Finansministern
            sade i sitt svar att han inte nu planerar att vidta några särskilda
            åtgärder.
          </note>
          <note n="4ee1faf9">
            Jag får väl haka upp mig på detta lilla "nu" och uttala förhoppningen
            att det kanske kan ske litet senare.
          </note>
          <note n="2afe2476">
            Anf. 40 BO LUNDGREN (m)
          </note>
          <note n="cf1690b1">
            Fru talman! Det stämmer ju så till vida att finansministern i
            sitt svar faktiskt ger en ganska nyanserad bild av vad de finansiella
            marknaderna egentligen är. Det kontrasterar våldsamt mot vad åtminstone
            vissa socialdemokratiska talare ägnade sig åt när de den 1 maj
            beskrev marknaderna.
          </note>
          <note n="7dc3b4e4">
            Johan Lönnroth citerar också en ledare i Aftonbladet. Det är
            litet grand av denna skräckbild eller felaktiga bild som skapar
            litet problem och som, skulle jag gissa, ger grogrund för den
            tillväxt som förhoppningsvis varken Göran Persson eller jag vill
            se hos det parti som Johan Lönnroth representerar.
          </note>
          <note n="8608ba0e">
            Det finns naturligtvis all anledning att dra upp ramar för att
            de finansiella marknaderna skall fungera väl. Det finns skäl att
            se över kapitaltäckningsreglerna och att ta reda på vad som händer
            på derivatmarknaden, och det pågår ett internationellt arbete
            om detta.
          </note>
          <note n="2d9c5ca2">
            Det har gjorts en del studier av hur marknaderna fungerat, exempelvis
            i samband med valutaturbulensen 1992, varvid man kom fram till
            att det i stort sett hade fungerat på ett bra sätt.
          </note>
          <note n="45957c8f">
            Problemet är också, som finansministern säger, att statsfinansernas
            utveckling och tilltron till Sveriges möjligheter att stabilt
            sanera statsfinanserna betyder väldigt mycket för möjligheterna
            att spekulera för dem som så önskar. Obalanserna ger den grogrunden.
          </note>
          <note n="4cb055aa">
            Länder som har mer av balans och större förtroende har inte samma
            problem som Sverige och vissa andra länder.
          </note>
          <note n="9d2991a0">
            Men det som gläder mig är att finansministern efter valet har
            anammat det viktiga budskapet att statsfinanserna måste åtgärdas.
            Det var något annorlunda under föregående mandatperiod i oppositionsställning.
            Men det som finansministern och hans parti har glömt bort är att
            en del av saneringen av finanserna och möjligheterna att skapa
            förtroende är att åstadkomma tillväxt och nya jobb. Därvidlag
            har regeringen totalt misslyckats och uppenbarligen kapitulerat.
          </note>
          <note n="0851f8ae">
            Enligt den reviderade finansplan som har presenterats kommer
            vi att ha en arbetslöshet om totalt sett uppemot en halv miljon
            människor mot slutet av detta decennium. Göran Persson säger visserligen
            att vi måste göra någonting åt detta, men det anvisas inga medel
            och anges inte vad man faktiskt skulle vilja åstadkomma för att
            minska arbetslösheten och skapa förutsättningar för nya jobb.
            Där finns väldigt mycket av orsakerna till det bristande förtroendet
            för Sverige och svensk politik. Man har insett problemet med budgetsaneringen
            men inte vad som krävs för tillväxt.
          </note>
          <note n="85c6b2a7">
            Det är därför som de skattehöjningar som Göran Persson har genomfört
            inte har accepterats.
          </note>
          <note n="e50c713a">
            I frågan om den framtida sysselsättningen, som för mig är väsentlig,
            finns det också anledning att ta internationella initiativ. Göran
            Persson säger att regeringen kommer att ge frågor om tillväxt
            och sysselsättning högsta prioritet vid EU:s toppmöte i Cannes.
          </note>
          <note n="5b7d2cdd">
            Det är alldeles utmärkt. Man kan också på Ecofinmöten ta upp
            konkreta förslag till åtgärder som behövs.
          </note>
          <note n="e31c4d46">
            En fråga där det skulle vara intressant att få del av finansministerns
            syn är behovet av flexibilitet på arbetsmarknaden, som ju är ett
            av de ämnen som finns med i diskussionen inom den europeiska unionen.
          </note>
          <note n="01f42dfa">
            Vad tänker finansministern göra i Sverige respektive i ett internationellt
            europeiskt perspektiv för att skapa bättre förutsättningar för
            flexibilitet på arbetsmarknaden?
          </note>
          <note n="e210ed58">
            Vad tänker finansministern vidare - för att gå in på ett specifikt
            område, som är väsentligt inte minst för de nya jobb som måste
            komma till inom tjänstesektorn - ta för initiativ i Sverige och
            internationellt för att skapa förutsättningar för mindre skattekilar
            i tjänstesektorn? Det är inkomstskatten, arbetsavgivaravgifterna
            och momsen sammantagna som gör att vi inte har de tjänstearbeten
            som har vuxit fram i andra länder. Det gäller inte bara okvalificerade
            arbeten, som kan vara ingångsarbeten, utan också kvalificerade
            tjänster.
          </note>
          <note n="dec560be">
            Man kan inte fullständigt bortse från vikten av att skapa instrument
            som kan göra att de människor som i dag är arbetslösa får jobb.
            Detta kunde man arbeta med rent konkret i ett europeiskt perspektiv.
            Den andra frågan i det sammanhanget är: Vad tänker finansministern
            göra för att minska skattekilarna inom tjänstesektorn? Eller är
            det möjligen så att finansministern menar att vi inte skall ha
            någon expansion i den generella privata tjänstesektorn, att vi
            skall behålla de stora skattekilarna och att vi skall uppfylla
            den beklagliga prognosen i finansplanen om en halv miljon arbetslösa
            vid sekelskiftet?
          </note>
          <note n="291ba369">
            Anf. 41 Finansminister GÖRAN
          </note>
          <note n="72268b03">
            PERSSON (s)
          </note>
          <note n="7e764a0d">
            Fru talman! Säga vad man vill om Bo Lundgren -
          </note>
          <note n="fbe2e175">
            han är flitig och påminner litet om en docka av den sorten som
            efter att ha slagits ned kan resa sig upp igen, eftersom den har
            tyngdpunkten nedtill. Jag vill påminna Bo Lundgren om att han
            och jag har fört denna diskussion här i kammaren säkerligen fem
            gånger efter valet. Jag har varje gång vädjat till Bo
          </note>
          <note n="8be7c0ec">
            Lundgren - eftersom han har försökt att regera landet och har
            haft ett kanske större personligt ansvar än någon annan för det
            ekonomiska moras som vi nu försöker ta oss ut ur - att han till
            kammarens protokoll skall läsa in vilka tillväxtsiffror som blev
            resultatet av hans tid i regeringsställning.
          </note>
          <note n="08d33407">
            Hittills har tiden här i talarstolen dock aldrig medgett Bo Lundgren
            att läsa in resultatet av sin egen politik till kammarens protokoll.
            För tydlighets vinnande bör Bo Lundgren dock till kammarens protokoll
            läsa in facit av den ekonomiska politik som han rekommenderar.
            Det är en enkel men mycket flitig moderat agitation som här ständigt
            upprepas. Den fick sorgligt nog möta en verklighet i regeringsställning.
          </note>
          <note n="beaf2581">
            Den agitationen är vägd och befunnen på tok för lätt.
          </note>
          <note n="ce9d8e96">
            Flexibilitet är ett begrepp som Bo Lundgren använder från sin
            talarstol. Flexibilitet är ett begrepp som finns i den ekonomisk-politiska
            debatten, i dag inte minst kopplad till arbetsmarknaden. Flexibilitet,
            såsom den oftast uttolkas, är någonting som kopplas till den nyliberala
            idévärlden och då ofta översätts i kraftigt ökade löneskillnader,
            kraftigt försämrad anställningstrygghet, ett sätt att öka spänningar
            och klyftor.
          </note>
          <note n="9fd3c9d4">
            Det är också en politik som har prövats, Bo Lundgren. Den har
            prövats i USA och i England. Även där är resultaten förfärande.
            Det är en politik som den gamla svenska regeringen, med Bo Lundgren
            i spetsen, också försökte sig på, men inte heller här lyckades
            den.
          </note>
          <note n="812dc7af">
            Jag är dock anhängare av flexibilitet i en klassisk svensk mening.
            Flexibilitet som är tillväxtbefrämjande på arbetsmarknaden nås
            av kompetenshöjning.
          </note>
          <note n="1acc68d3">
            Flexibilitet är ett uttryck för den anställdes förmåga och beredskap
            att ta på sig alltmer kvalificerade arbetsuppgifter. Flexibilitet
            är därför någonting som står och faller med ett bra utbildningssystem,
            med en bra vidareutbildning av anställd personal. Flexibilitet
            är också någonting som därmed är förknippat med trygghet, hur
            konstigt det än kan låta i en nyliberals värld.
          </note>
          <note n="a59a76e9">
            Detta om Bo Lundgrens insatser så långt i denna interpellationsdebatt.
            Vi får väl en möjlighet att återkomma. Jag vädjar till Lundgren
            att till kammarens protokoll läsa in resultatet, i form av tillväxtsiffror,
            av den politik han nu förordar.
          </note>
          <note n="752c2995">
            Johan Lönnroth har en annan utgångspunkt för sitt frågande. Jag
            har väl ingen större anledning att beklaga att han citerar det
            socialdemokratiska Europaprogrammet i Allan Larssons välskrivna
            bok. Allan Larsson är en person som nu får större möjligheter
            att inom den europeiska administrationen vara med och driva en
            diskussion, en debatt och ett beredningsarbete som också lyfter
            fram de här tankegångarna.
          </note>
          <note n="caf5b531">
            Jag delar Ingvar Carlssons uppfattning, som också kommer till
            uttryck i Allan Larssons bok, att det finns ett ökat utrymme för
            en stimulerande politik om det sker samordnat i Europa. Det är
            inte så svårt att se om man tittar på den utrikeshandelsandel
            som den gemensamma marknaden har sammantaget. Då ser man att en
            stimulerande politik skulle få mycket små läckageeffekter utanför
            den gemensamma marknadens gräns. Där tror jag att det finns utrymme
            för en sådan politik.
          </note>
          <note n="ba1cb967">
            Självklart är det intressant att se vad den ny franska regimen
            kan komma att bära i sitt sköte. Det finns definitivt tongångar
            av det slaget som siktar mer på stimulans, men också en del av
            det gamla, det som är på väg att överges - det nyliberala, som
            befunnits för lätt och rimligen också skall lämnas åt sidan.
          </note>
          <note n="d0b306f8">
            Jag vill också säga att de finansiella marknadernas sätt att
            fungera inte är någonting som bara upptar svensk debatt. Vi är
            ett land som har drabbats i den meningen att vi har fått se en
            kraftigt försvagad valuta. Vi delar det ödet med några andra länder
            som alla bakom sig har misslyckade regeringsperioder vad gäller
            statsfinansiell sanering. Dock ser också länder som finns på den
            andra sidan, som är gemensamma handelspartners med oss, hur konkurrensbalanserna
            rubbas. Även de är bekymrade över den utveckling som man nu ser.
          </note>
          <note n="c05b0740">
            Här pågår en gemensam europeisk debatt och man sätter fingret
            precis på de punkter som Lönnroth tar upp i sin interpellation.
            För mig som aktiv socialdemokrat och anhängare av Europeiska unionen
            innebär medlemskapet en möjlighet att fullt ut utnyttja den plattformen
            för samtal och diskussioner. Det kommer vi faktiskt att göra.
          </note>
          <note n="15e3d680">
            Anf. 42 JOHAN LÖNNROTH (v)
          </note>
          <note n="3cd98e3f">
            Herr talman! Finansministern kallar Bo Lundgren för en docka
            som ständigt ställer sig upp. Jag har en liten känsla av att Göran
            Persson inte är så ledsen för att få dansa med den här dockan
            varje gång den ställer sig upp. På det sättet kunde han också
            ägna större delen av svaret åt den gamla välkända debatten med
          </note>
          <note n="a09b2aa4">
            Bo Lundgren.
          </note>
          <note n="a167cfa7">
            Jag oroar mig naturligtvis också litet grand över den glädje
            som Bo Lundgren uttrycker över det finansministern säger. Det
            är onekligen en viss skillnad mot den väldiga batalj som målades
            upp mellan moderater och socialdemokrater, inte minst i samband
            med EU-valet. Där utmålades att moderaternas Europa var en sak
            och det socialdemokratiska Europa var något radikalt annorlunda.
          </note>
          <note n="b80d68da">
            Med utgångspunkt från den debatten tror jag att det inte bara
            var vänsterpartister som hade förväntat sig ett mer aktivt socialdemokratiskt
            agerande i EU
          </note>
          <note n="6fb2f1ea">
            för att driva fram just de krav och programpunkter som finns
            i det gemensamma socialdemokratiska
          </note>
          <note n="7601921d">
            Europaprogrammet. Det är snarare så att man på punkt efter punkt
            upplever att regeringen har accepterat de moderata ståndpunkterna
            i exempelvis frågan om Riksbankens oberoendeställning.
          </note>
          <note n="9384d7c2">
            Göran Persson gjorde jämförelsen med Major i
          </note>
          <note n="cc921e49">
            England. Men det råder heller inget tvivel om att den ekonomisk-politiska
            hållning som präglar stora delar av den ekonomiska politiken inom
            de flesta EU-
          </note>
          <note n="6e1bc4d3">
            länderna är just den som företräds av sådana som
          </note>
          <note n="9956623e">
            John Major i England.
          </note>
          <note n="32acc609">
            Det vore bra med initiativ för samordnad stimulerande politik.
            Men jag ser en tydlig motsättning mellan det å ena sidan och den
            mycket ensidiga inriktningen på konvergenskraven å den andra.
            När det finns en målkonflikt mellan sysselsättning och inflation
            sätts inflationen före.
          </note>
          <note n="58cbb81d">
            Till sist säger finansministern att han skall utnyttja
          </note>
          <note n="e68976fc">
            EU för att ta upp samtal om den ekonomiska spekulationen. Men
            återigen, min konkreta fråga gäller det förslag som läggs i det
            socialdemokratiska Europaprogrammet, ett initiativ till att EU
            skall samtala med företrädare för USA och Japan för att konkreta
            åtgärder skall vidtas: Är finansministern beredd att inom regeringen
            verka för att det tas sådana konkreta initiativ?
          </note>
          <note n="14f984d6">
            Anf. 43 BO LUNDGREN (m)
          </note>
          <note n="46a3951d">
            Herr talman! Inbjudan till dans har väl snarast gått till Johan
            Lönnroth. Och det är ingen lustiger dans precis, med 55 miljarder
            i skattehöjningar för svenska folket och sämre förutsättningar
            att skapa de jobb som också finns med i den här diskussionen.
          </note>
          <note n="7f98434e">
            I den reviderade finansplan som Göran Persson själv presenterade
            för riksdagen finns en klar analys, även om den är kortfattad,
            om vad som orsakade de problem som vi fick ärva 1991. Det var
            80-
          </note>
          <note n="49b42e1f">
            talsproblem. Det upprepas i tre meningar efter varandra att det
            var 80-talet som skapade problemen, när
          </note>
          <note n="a80c1a21">
            Göran Persson satt i regeringen. Det får Göran Persson ta ansvaret
            för.
          </note>
          <note n="17b03cea">
            Facit av vår ekonomiska politik var att vi fick en vändning i
            ekonomin på hösten 1993. Vi har fått ett stort antal nya jobb
            under perioden 1994 fram till dags dato. Lejonparten av dem tillkom
            under den period då vi fortfarande hade regeringsansvaret. Det
            är beklagligt att man nu har vänt och för en antitillväxtpolitik,
            en politik som försämrar förutsättningarna för nya jobb.
          </note>
          <note n="020e4199">
            Flexibilitet på arbetsmarknaden säger Göran Persson är att den
            anställde skall få högre kompetens. Jag delar den uppfattningen.
            Vi får bättre betalda jobb. Vi får större möjligheter till tillväxt,
            välstånd, standard genom en sådan politik. Det är självklart.
            Då bör man inte skära ner på högre utbildning och minska resurserna
            i det avseendet.
          </note>
          <note n="c205f8fe">
            Men det gäller också dem som inte är anställda.
          </note>
          <note n="737415f3">
            De som saknar jobb skall kunna få kompetenshöjningar för att
            den vägen komma in på arbetsmarknaden. Man skall inte straffa
            ut dem genom andra regler.
          </note>
          <note n="8da259c8">
            Medan det fanns ett stort förtroende för den politik som fördes
            under förra perioden hos dem som skall skapa de nya jobben, människorna
            ute i företagen - det är inte Göran Persson som gör det eller
            Sten
          </note>
          <note n="58842fc6">
            Heckscher, som också sitter i kammaren - tycker nu tre fjärdedelar
            av de mindre företagen enligt undersökningar att regeringen för
            en i stort sett dålig politik på det här området. Då är det självklart
            att de jobb som behövs för att minska arbetslösheten inte skapas.
          </note>
          <note n="07c579f0">
            Det är det som är mitt bekymmer.
          </note>
          <note n="20b949c2">
            Facit av vår politik är att vi fick en vändning till stånd. Den
            vändningen har planat ut. Vi har en arbetslöshet som är orimligt
            stor och som Göran Persson själv förväntar sig skall bestå. Men
            när jag frågar den som har ansvaret för landets finanser och för
            den ekonomiska politiken vad han vill göra i Sverige och internationellt
            för att klara detta problem förfaller han för femte, sjätte eller
            sannolikt tionde gången till att bara racka ner på mig och andra
            och vara allmänt demagogisk. Jag tycker att de arbetslösa förtjänar
            ett bättre svar från Göran Persson.
          </note>
          <note n="b40c5fdd">
            Anf. 44 Finansminister GÖRAN
          </note>
          <note n="72268b03">
            PERSSON (s)
          </note>
          <note n="73083c6c">
            Herr talman! Jag vädjar till Bo Lundgren att han åtminstone vid
            nästa entré i talarstolen, som kommer att ske alldeles strax i
            nästa interpellationsdiskussion, läser in resultatet, i tillväxttal,
            av den politik som han här står och förordar att vi skall återuppta.
            Allt det som Bo Lundgren säger kommer, när det står i protokollet,
            att framstå som ingenting annat än tomt prat.
          </note>
          <note n="be1aa67f">
            Jag vädjar för femte eller sjätte gången, men av någon anledning
            vill inte Bo Lundgren redovisa tillväxtsiffrorna för den period
            då han själv hade möjlighet att påverka dessa. Det är tänkvärt,
            herr talman.
          </note>
          <note n="2135a120">
            Sedan skall jag ägna mig åt Johan Lönnroth. Det är en myt, Johan
            Lönnroth, som möjligen kan ses som någon slags upptakt inför Vänsterpartiets
            EU-
          </note>
          <note n="8a58baf1">
            valrörelse, att vi inte skulle stå för de synpunkter som finns
            i det socialdemokratiska Europaprogrammet, i
          </note>
          <note n="21b78115">
            Allan Larssons bok. Vi driver de frågorna, på vårt sätt och vid
            rätt tillfälle. Vi kan ju, till skillnad från Johan
          </note>
          <note n="1c4c9a8a">
            Lönnroth, faktiskt också hävda att vi vill ha den här plattformen
            och den här möjligheten att påverka politiken. Johan Lönnroth
            har alltid varit motståndare till den. När vi nu har plattformen
            anklagar han oss som vill ha den för att inte vara tillräckligt
            aktiva. Jag tar inte åt mig av en sådan kritik. Jag lyssnar på
            den.
          </note>
          <note n="2d94ab2e">
            Självklart har vi samma uppfattning nu som tidigare.
          </note>
          <note n="55988e4a">
            Jag tror inte Johan Lönnroth behöver vara besviken i den meningen
            att vi och moderaterna inte skulle komma på kollisionskurs med
            varandra. Det lär vi nog fortsätta att göra. Det är samma kamp
            mellan höger och vänster ute i Europa som det är och har varit
            här hemma i Sverige. När vänsterns talan kommer att föras i Europa
            är det de socialdemokratiska partierna som kommer att göra det,
            Johan Lönnroth, inte partier med annan bakgrund. Där har vi socialdemokrater
            naturligtvis också en trygghet såsom tillhörande den största gruppen
            i Europaparlamentet.
          </note>
          <note n="14a0ce22">
            Så till förslaget om en stor gemensam konferens som Allan Larsson
            hade i sin bok. Den konkreta frågan var om vi tänker driva den
            saken. Den franske finansministern Alphandéry tog upp just detta
            vid G7-
          </note>
          <note n="d18b5d01">
            överläggningen, för att där försöka få till stånd ett gemensamt
            agerande av det här slaget. Det har tagits upp inom ramen för
            IMF, och det har diskuterats av
          </note>
          <note n="f5eb1763">
            OECD. Jag är trots det inte främmande för tanken att det kan
            visa sig finnas ett läge då den här idén återigen kan aktualiseras.
            Men för närvarande är den inte aktuell.
          </note>
          <note n="fd43ec0a">
            Tillbaka till konvergensprogrammet som för närvarande är under
            utarbetande. Jag har den uppfattningen, som jag hela tiden har
            uttryckt, att konvergensprogrammets målsättningar är rimliga ekonomisk-politiska
            mål: låg inflation, låg ränta, låg skuldsättning och låga underskott.
            Det är inga dåliga målsättningar. Det är mål som Sverige nådde
            vid den tidpunkt då Sverige präglades av full sysselsättning och
            utbyggd välfärd. Att tro att man genom ett frisläppande av inflationen
            - en inflationsromantik som jag anar i Lönnroths resonemang -
            kan åstadkomma en bättre grund för ekonomisk tillväxt och därigenom
            stabilare sysselsättningsutveckling är en mycket farlig politik.
            Det är en politik som inte kommer att vinna särskilt stort förtroende
            eller stor anklang, varken i den här riksdagen eller ute i Europa.
          </note>
          <note n="a5273a48">
            Men här kanske jag missförstod Lönnroth. I så fall vore det bra
            om han kunde klara ut den saken i sin nästa replik.
          </note>
          <note n="154e7a19">
            Anf. 45 JOHAN LÖNNROTH (v)
          </note>
          <note n="6fa54d56">
            Herr talman! Jag har verkligen inte påstått att Göran Persson
            och den svenska regeringen inte skulle stå för det gemensamma
            Europaprogrammet. Jag sprider alltså inga sådana myter som finansministern
            talar om.
          </note>
          <note n="adc3af1b">
            Däremot har jag efterlyst de konkreta initiativ som har förespeglats,
            inte bara i det gemensamma socialdemokratiska Europaprogrammet
            utan även i valrörelsen före folkomröstningen om EU-medlemskapet.
          </note>
          <note n="9aa22a05">
            Vi vänsterpartister röstade ja till medlemskapet när svenska
            folket hade sagt sitt. Vi respekterade alltså resultatet i folkomröstningen.
            Nu driver vi de här frågorna genom vår representant Bengt Hurtig
            i
          </note>
          <note n="b87d9162">
            Europaparlamentet. Bengt Hurtig försöker ta initiativ och lägga
            fram förslag just i den riktning som man bl.a. pekar på i det
            socialdemokratiska Europaprogrammet.
          </note>
          <note n="412c1af4">
            Om jag skall döma av de berättelser som Bengt
          </note>
          <note n="be1197c4">
            Hurtig kommer med är det mycket svag aktivitet från de socialdemokratiska
            ledamöterna i Europaparlamentet. Man är tydligen väldigt väl infogad
            i den gemensamma kursen rakt in i Maastrichtavtalets regler till
            sista bokstaven. Vi tycker inte riktigt att det stämmer med den
            framtoning som finns i det socialdemokratiska Europaprogrammet.
          </note>
          <note n="e124baba">
            Det är alltså inte så - jag upprepar det för femtioelfte gången
            - att vi tycker att målen i konvergensprogrammet är dåliga. Vi
            står bakom samtliga mål i konvergensprogrammet. Men det finns
            någonting som heter målkonflikter. Det finns en mycket lång ekonomisk
            historia i det här landet, där socialdemokratiska regeringar mycket
            tydligt har framhävt att det kan uppstå vissa målkonflikter och
            att socialdemokratin då anser att sysselsättningsmålet är det
            överordnade. När det blir målkonflikter står sysselsättningen
            överst på listan.
          </note>
          <note n="3490868a">
            Vi kan inte uppleva att den linjen fullföljs i dag av vår nuvarande
            regering i samband med utarbetandet av konvergensprogrammet. Vi
            får väl se - det skall ju läggas fram nu om några dagar.
          </note>
          <note n="1da04a7d">
            Till sist står det alltså i det socialdemokratiska Europaprogrammet
            att man vill ha ett världsomfattande avtal. Det är en ganska stark
            formulering. Jag förstår inte riktigt varför detta inte skulle
            kunna vara aktuellt just nu. Det är ju just nu som vi har upplevt
            den oerhörda kraften i den nya finansmarknadens makt och politikens
            svårigheter att få ett genomslag gentemot denna formidabla makt.
            Det är nu som de här initiativen verkligen behövs.
          </note>
          <note n="24c3e0d3">
            Anf. 46 Finansminister GÖRAN
          </note>
          <note n="72268b03">
            PERSSON (s)
          </note>
          <note n="68ed336a">
            Herr talman! Jag delar uppfattningen att det nu behövs olika
            typer av initiativ. Det är just vad som pågår i Europa, och det
            är det som är så hoppfullt. Det är inte en svensk debatt. Det
            är inte en debatt som förs mellan mig och Johan Lönnroth i den
            här kammaren, utan det är en internationell debatt. I den debatten
            deltar länder som har en urstark statsfinansiell ställning. I
            den debatten deltar också länder som likt Sverige har sönderkörda
            statsfinanser efter år av misskötsel. I det sammanhanget är vi
            socialdemokrater en röst. I det sammanhanget är Sverige en röst.
            Vilka initiativ som från tid till annan exakt skall tas avgörs
            naturligtvis mot bakgrund av det läge som för närvarande råder.
          </note>
          <note n="289c744e">
            Just nu bedömer vi inte att det är lämpligt att ta ett initiativ
            för att påkalla ett världsomspännande avtal, för att kanske få
            det avslaget därför att det inte är praktisk politik för tillfället.
            Det krävs trots allt litet av fingertoppskänsla när man väljer
            hur man skall driva sina frågor.
          </note>
          <note n="1f2d6ffa">
            Jag tror att det är litet vanskligt att stå här och åberopa Bengt
            Hurtig som något slags sanningsvittne vad gäller att betygsätta
            kolleger i Europaparlamentet. Jag tycker att Hurtig skall ta upp
            det med de andra Europaparlamentarikerna direkt, om han har synpunkter
            på deras arbetsinsatser. Jag tror att Hurtig utifrån sin grupp,
            som väl inte är alltför omfattande i storlek, har svårt att se
            in i socialistgruppen och vilket arbete Maj-
          </note>
          <note n="94eb540d">
            Lis Lööw och hennes kamrater där driver. Den där typen av påhopp
            har rätt låg kvalitet.
          </note>
          <note n="a0a8cb1c">
            Den verkligt känsliga frågan, som Lönnroth går runt, är diskussionen
            om sysselsättning och inflation.
          </note>
          <note n="4cb70e6e">
            Lönnroth har uppenbarligen uppfattningen att det skulle vara
            intressant att släppa loss en diskussion, som syftar till att
            ge avkall på inflationsmålet, för att därigenom uppenbarligen
            - om man skall följa logiken i Lönnroths resonemang - få ett bättre
            utfall vad gäller sysselsättning.
          </note>
          <note n="60a127fe">
            Det förs naturligtvis en internationell diskussion om de här
            sakerna också. Det är få som hävdar att det inte finns ett samband
            mellan långsiktigt stabil tillväxt och låg inflation. Vår egen
            historia säger oss, att när vi har haft ordning på statsfinanser
            och penningpolitik har vi också haft god tillväxt.
          </note>
          <note n="54cae1fc">
            Jag tror att det är farligt att antyda att vi skulle klara sysselsättningen
            exempelvis genom att släppa loss inflationen. Jag tror att det
            finns en politisk utveckling som ger en stadig tillväxt med bibehållen
            låg inflation, en stadig tillväxt som är förutsättningen för att
            vi skall klara sysselsättningsmålet, som naturligtvis är det övergripande
            i den ekonomiska politiken.
          </note>
          <note n="274ddafb">
            Överläggningen var härmed avslutad.
          </note>
          <note n="5cd153f4">
            10 § Svar på interpellation 1994/95:135 om information om behovet
            av ekonomiska åtgärder
          </note>
          <note n="c1655658">
            Anf. 47 Finansminister GÖRAN
          </note>
          <note n="72268b03">
            PERSSON (s)
          </note>
          <note n="3c4a38b7">
            Herr talman! Bo Lundgren har frågat statsministern vilka åtgärder
            regeringen avser att vidta för att genom saklig information till
            medborgarna ge legitimitet åt en politik som kan föra Sverige
            ur krisen.
          </note>
          <note n="05133951">
            Arbetet i regeringen är så fördelat att jag skall svara på frågan.
          </note>
          <note n="c109e57e">
            Bo Lundgren pekar i sin interpellation på en utomordentligt viktig
            dimension av den ekonomiska politiken - förtroendet.
          </note>
          <note n="a0a734e3">
            För fyra år sedan var Sverige ett stabilt och välsett land med
            balanserade finanser och låg arbetslöshet.
          </note>
          <note n="85046602">
            Till och med dagens till synes svårnåeliga konvergenskriterier
            för underskott och skuld var då uppfyllda. För två veckor sedan
            kallades Sverige för ett
          </note>
          <note n="18d535c1">
            "högriskland" av förutvarande finansministern Anne
          </note>
          <note n="323be692">
            Wibble - det statsråd som under uppkomsten av den tvåsiffriga
            arbetslösheten och de stora underskotten hade det yttersta ansvaret
            för den ekonomiska politiken. Kontrasterna är slående. Förtroendet
            är förlorat.
          </note>
          <note n="ecf3884b">
            För att återskapa detta förtroende räcker det inte med vackra
            ord och tomma planer. Det krävs beslut och det krävs resultat.
            De grundläggande besluten för att sanera statens finanser har
            sedan valet fattats, och resultaten har sakta börjat bli synliga.
          </note>
          <note n="d8b99454">
            Jag är övertygad om att det svenska folket förstår att välfärdssamhället
            inte kan byggas på lånade pengar. Jag är också övertygad om att
            det krävs en rättvis fördelning för att få ett brett folkligt
            stöd för de åtgärder som skall föra Sverige ut ur det finansiella
            moraset och skapa en uthållig välfärd.
          </note>
          <note n="0f5357b5">
            Därför är de åtgärder som regeringen har förelagt riksdagen utformade
            med tanke på hur bördorna fördelas. Alla medborgare bidrar till
            de nödvändiga ansträngningarna, och de som har den största förmågan
            svarar också för de största bidragen. De 20 % av hushållen som
            har det bäst ställt bidrar med 40 % av saneringen, och den femtedel
            som har det sämst ställt bidrar med knappt 13 % av saneringen.
          </note>
          <note n="00546a56">
            Det är denna rättvisa som i allt väsentligt ger legitimitet åt
            de kärva politiska besluten, och det är resultaten som är den
            bästa informationen som medborgarna kan få.
          </note>
          <note n="e0f45a05">
            Anf. 48 BO LUNDGREN (m)
          </note>
          <note n="8a33e8ae">
            Herr talman! Låt mig tacka Göran Persson för att han hade vänligheten
            att svara på interpellationen.
          </note>
          <note n="ef914b13">
            Jag beklagar dock att statsministern inte ville svara, eftersom
            det här ju rör någonting som har med statsrådsberedningen och
            statsministerns övergripande ansvar att göra.
          </note>
          <note n="54aa53f7">
            Det är också beklagligt att Göran Persson i sitt svar inte vill
            föra en seriös debatt om det han själv kallar för "en utomordentligt
            viktig dimension av den ekonomiska politiken". Det är det faktiskt.
            I stället förfaller han till samma trista och felaktiga lamentation
            som vi hörde nyss och som vi har hört så många gånger.
          </note>
          <note n="19ede794">
            Utgångspunkten för den var att allt var frid och fröjd i landet
            till dess det blev en borgerlig regering, vid lunchtid i oktober
            1991; då hände allt negativt.
          </note>
          <note n="9e81debd">
            Sedan vändes plötsligt allt till det bästa vid lunchtid den 7
            oktober 1994, när Göran Persson tillträdde. För det första är
            det inte trovärdigt i sig. För det andra kan man läsa i Göran
            Perssons egna dokument att det inte är så.
          </note>
          <note n="ff04dd0a">
            Det är samma sak som med de arbetare som vistades länge i en
            farlig miljö på den tiden då asbest var ett vanligt byggnadsmaterial.
            Den läkare som behandlade asbestosen är inte den som bär ansvaret
            för att sjukdomen uppträdde över huvud taget.
          </note>
          <note n="a3c4ac5c">
            Det vi fick ärva, som jag sade tidigare, var ett land som hade
            förts in i en mycket besvärlig situation. Det var exempelvis finanskrisen,
            som Göran Persson var med om att lägga grunden för under den tid
            han satt i regeringen, under det 80-tal då allt gick så snett
            i många avseenden.
          </note>
          <note n="892190af">
            Jag återgår därmed till debattämnet. Det är farligt att bagatellisera
            det här problemet. Låt mig ta några exempel.
          </note>
          <note n="f7f89d4b">
            Hösten 1993 var det största visdom att socialdemokratin så snart
            man fick regeringsmakten skulle återställa a-kasseersättningen
            till 90 %. Man tog emot demonstranter utanför Riksdagshuset. Göran
            Persson var ute och pratade litet varstans, även om han så småningom
            tvangs backa litet försiktigt och inte kunde ge löften om när
            det skulle återställas. Jag var själv i Norrbotten när Göran Persson
            hade vissa problem att förklara för människor som egentligen hade
            varit trogna socialdemokrater varför man försiktigtvis började
            backa.
          </note>
          <note n="e0c90602">
            Nu, drygt ett år senare, är det största visdom att akasseersättningen
            skall vara 75 %. Och det är inte bara för att man är nödd och
            tvungen av statsfinansiella skäl, utan också för att man ser vissa
            andra skäl till att det är bra att hålla nere ersättningsnivån.
          </note>
          <note n="d73b6de8">
            Man vänder alltså på klacken och använder en argumentation som
            i sak är felaktig, och ett år senare gör man tvärtemot. Det är
            just det som är det farliga med den nuvarande regeringens politik:
            att man försöker skapa ett visst intryck och ibland konkret lägger
            förslag som man vet är orealistiska. När man sedan får vända blir
            följden att socialdemokratin rasar nedåt till nivån på drygt 30
            %.
          </note>
          <note n="aa9a31a4">
            Det socialdemokratin själv sade för något år sedan är det Johan
            Lönnroth försöker säga nu: Man kan med hokuspokus lösa alla problem
            och så småningom återställa ersättningsnivå och annat. Då ökar
            det gamla kommunistpartiet till uppemot 15 %. Där ser
          </note>
          <note n="031a5219">
            Göran Persson direkt resultatet av att föra en politik som skapar
            sämre förutsättningar för legitimitet för den politik han egentligen
            måste föra och borde ha insett för ett år sedan att han skulle
            föra.
          </note>
          <note n="a416f8db">
            Självklart skall vi sträva efter att få en debatt som är så bra
            att SSU:s ordförande inte går ut och säger att han inte kan försvara
            den diskuterade lindringen av den dubbelbeskattning som återinfördes
            - och som ju blotta namnet säger är felaktig. Han har ju lärt
            sig vad
          </note>
          <note n="fb688e05">
            Göran Persson sade tidigare. Man blockerar sig själv från att
            göra det rätta.
          </note>
          <note n="78e414d7">
            Visst skall vi ha en rättvis fördelning av bördorna, men det
            är ju inte rättvist att höja skatter som gör att arbetslösa inte
            får jobb. Problemet i Sverige är för övrigt inte att höginkomsttagare
            betalar för litet i skatt utan att medel- och låginkomsttagare
            betalar för mycket i skatt.
          </note>
          <note n="a6f3ffe9">
            När det gäller en annan grupp människor skulle det vara intressant
            att höra Göran Persson utveckla sin syn. Aktieägare är sådana
            som finansierar företag som ger människor jobb. Ändå använder
            socialdemokraterna ofta ordet aktieägare som ett mer eller mindre
            fult ord i sin retorik. Det skulle vara intressant att höra
          </note>
          <note n="f6c8aa2f">
            Göran Persson utveckla sin syn på aktieägare. Är aktieägarna
            samhällsnyttiga? Är det bra att många människor äger aktier i
            Sverige? Är det bra att man vill satsa på att köpa fler aktier?
            Är det bra att man får bättre finansieringsförutsättningar för
            företagen? Skall vi vara positiva?
          </note>
          <note n="416f8885">
            Det här gäller för övrigt också ordet marknaden och dess betydelse,
            även om Göran Persson nu nyanserar sig - som jag sade i den förra
            interpellationsdebatten - jämfört med vad socialdemokratiska talare
            ägnade sig åt under första maj. Ni skapar ju en felaktig bild
            som försvårar möjligheterna att föra en riktig politik.
          </note>
          <note n="42237859">
            Frågan kvarstår alltså fortfarande, och jag tycker att den förtjänar
            ett seriöst svar från Göran Persson:
          </note>
          <note n="dd0c94f3">
            Vad tänker regeringen - stats- och finansministrar och andra
            - göra för att få en seriös, saklig diskussion om olika viktiga
            frågor som möjliggör för Sverige att komma på fötter igen?
          </note>
          <note n="dcf01518">
            Och som en liten detaljfråga, Göran Persson: Vad är finansministerns
            syn på samhällsnyttigheten vad beträffar aktieägare?
          </note>
          <note n="7779c09e">
            Anf. 49 JOHAN LÖNNROTH (v)
          </note>
          <note n="f52ad4eb">
            Herr talman! När nu Bo Lundgren gick upp i debatten i min interpellation
            vill jag också säga några ord i anslutning till hans.
          </note>
          <note n="b91ba101">
            Jag vet inte om Bo Lundgren hänvisade till både
          </note>
          <note n="b4141369">
            Göran Persson och mig när han talade om att någon skulle ha sagt
            att allt var frid och fröjd fram till det att den borgerliga regeringen
            tillträdde. I så fall kan jag tala om att jag tillhör verkligen
            inte dem som talar på det sättet. Jag har i riksdagens talarstol
            flera gånger sagt att även vi vänsterpartister var medskyldiga
            till att den nödvändiga åtstramningen i slutet av 1980-
          </note>
          <note n="c811e314">
            talet inte kom till.
          </note>
          <note n="05a49858">
            Jag fick också lyssna till Bo Lundgrens partiledare när han,
            våren 1994 tror jag att det var, hävdade att
          </note>
          <note n="203c24ff">
            Vänsterpartiets ekonomiska politik var mer ansvarsfull än vad
            Socialdemokraternas var.
          </note>
          <note n="cfbd19ad">
            Jag tycker nog att han kunde påminna sig dessa välvilliga uttalanden.
            De var i och för sig inte så lätta att smälta, det skall gärna
            erkännas. Han kunde påminna sig att det faktiskt påstods på det
            viset från moderat håll.
          </note>
          <note n="bb20d902">
            Sedan var det en annan sak som verkligen inte var frid och fröjd
            redan innan Carl Bildt tillträdde som statsminister, nämligen
            den olycksaliga knytningen av kronan till EG-valutan. Med tanke
            på den tidigare debatten vi hade om inflation och arbetslöshet
            skulle det vara intressant att höra både Göran Persson och
          </note>
          <note n="497cf6c0">
            Bo Lundgren säga någonting om det här. Var inte detta ett mycket
            konkret exempel på den här doktrinära föreställningen om att vi
            en gång för alla måste göra oss av med det svenska ryktet att
            vi inte klarar att stå pall för en hård inflationspolitik? Den
            här doktrinarismen hade förödande verkningar och ledde till klart
            ökad arbetslöshet och försvagade statsfinanser. Man öste miljarder
            rakt ut i sjön på grund av det här doktrinära förhållningssättet.
            Det skulle vara intressant att höra om ni båda i dag kan erkänna
            att det faktiskt var ett mycket grundläggande misstag som gjordes
            då.
          </note>
          <note n="c0c5aaad">
            Jag råkade se att Bo Lundgren i sin interpellation i vanlig ordning
            tog upp de kommunistiska diktaturerna som förkvävde marknaden.
            Han skall väl på något sätt försöka göra ett slags sammankoppling
            mellan regeringen och de kommunistiska diktaturerna. Jag skulle
            bara vilja påminna Bo Lundgren om att det finns studier i dag
            som visar att en och annan av de verkliga potentaterna borta i
            öst med liv och lust har gått in för marknaden. De har blivit
            maffiabossar, och en och annan är säkert aktiv på just den här
            internationella marknaden för hejdlös spekulation.
          </note>
          <note n="2f09ffc2">
            Jag skulle gärna vilja höra om Bo Lundgren ändå inte har någon
            oro eller fundering kring detta. Har inte den här gamla, moderata
            idealbilden av den perfekta marknaden skakats om litet grand av
            det som har hänt under senare tid? Det är faktiskt inte fråga
            om någon grönsaksmarknad med producenter som kommer och går, full
            konkurrens osv. Det handlar om ett litet antal makthavare som
            har tillgång till speciell information och som kan använda sina
            stora ekonomiska resurser till att genomdriva medvetna sänkningar
            av hela länders valuta i eget spekulationssyfte.
          </note>
          <note n="5112e848">
            Har Bo Lundgren ingen som helst fundering kring att detta faktiskt
            kan innebära ett allvarligt hot mot demokratin, mot Bo Lundgrens,
            Göran Perssons och andra politikers möjligheter att genomdriva
            en ekonomisk politik oavsett om det handlar om skattesänkningar
            som Bo Lundgren vill ha eller andra typer av åtgärder? Bo Lundgren,
            kom loss från den förenklade, utopiska världsbilden, den nyliberala
            idealvärlden som aldrig någonsin har existerat och som existerar
            allra minst i dagens verklighet.
          </note>
          <note n="91dd9280">
            Anf. 50 Finansminister GÖRAN
          </note>
          <note n="72268b03">
            PERSSON (s)
          </note>
          <note n="90351701">
            Herr talman! Först vill jag vända mig till Johan
          </note>
          <note n="d66b3df8">
            Lönnroth. Det finns mycket att säga om vad som hände i slutet
            av 80-talet och början av 90-talet. Vad det för min del underströk
            var att vi behövde internationella politiska organ, mera av internationellt
            samarbete och mera av politiskt beslutsfattande som kan och måste
            vara en motkraft till ett alltmer aggressivt och internationaliserat
            kapital.
          </note>
          <note n="441e52af">
            Jag har ett svar på detta och på hur jag vill arbeta.
          </note>
          <note n="3b46c2e1">
            Men Johan Lönnroth har bestämt sig för att stå vid sidan om.
            Han har visserligen här i kammaren röstat ja till ett medlemskap,
            men motarbetat det. Vilka andra politiska fora med kraft som snabbt
            kan ingripa och spela en roll i de här sammanhangen ser Lönnroth
            framför sig? De som tidigare fanns som inslag i Europa har fallit
            på östsidan. Nu handlar det om att vi samarbetar i ett Europa
            där samarbetskretsen blir allt större, och det är väl ingen nackdel.
            Vad har Lönnroth för alternativ?
          </note>
          <note n="4b349e2f">
            I den föregående interpellationsdebatten gjorde
          </note>
          <note n="7003c576">
            Lönnroth en poäng av att vi skulle ha något slags uppfattning
            gemensam med Moderaterna. Jag vill verkligen understryka att det
            skiljer väldigt mycket mellan oss och Moderaterna. I den här debatten
            gör
          </note>
          <note n="3f159468">
            Johan Lönnroth i stället en poäng av att Vänsterpartiet har fått
            erkännande av moderatledaren för att det har en klok ekonomisk
            politik och vill inhösta något slags ryggdunkning för detta. Tala
            om att vara beroende av högerns uppmärksamhet för att ha ett utrymme
            i den politiska debatten!
          </note>
          <note n="18f66be6">
            Jag vädjar till Bo Lundgren, eftersom han i den här interpellationen
            också sysslar med tillväxtpolitik och sysselsättningsfrågan, att
            till kammarens protokoll läsa in resultatet av den politik som
            han föreslår åter igen skall föras i Sverige och som prövades
            i det här landet för några år sedan. Läs in resultatet så att
            vi får svart på vitt på det fiasko som den perioden representerar.
            Innan Bo Lundgren har gjort det blir hans attacker och utsvävningar
            bara till luft. Om Bo Lundgren inte har modet att läsa det här
            till kammarens protokoll tänker jag göra det nästa gång han framställer
            en interpellation eller en enkel fråga. Jag bjuder på möjligheten
            för Bo Lundgren att klara ut facit för det moras som vi nu har
            att hantera.
          </note>
          <note n="7a21f5a3">
            Bo Lundgren kom in på skattefrågan. Det är ganska märkligt. Han
            säger att det inte är höginkomsttagarna som betalar för mycket
            skatt i Sverige utan att det är låginkomsttagare och medelinkomstagare.
            Om den förutvarande skatteministern har den insikten, frågar man
            sig varför han drev den skattepolitik som han drev när han satt
            i regeringsställning. Ni höjde skatten för vanliga löntagare mycket
            kraftigt genom att försämra deras avdragsmöjligheter. Samtidigt
            genomförde ni stora skattesänkningar för kapitalägare. Dessutom
            gick ni till val på att avskaffa förmögenhetsskatten. Dessutom
            motsatte ni er när vi ville införa en värnskatt för dem med de
            högsta inkomsterna.
          </note>
          <note n="d1057e81">
            När vi nu genomför en skattesänkning som har de stora fördelarna
            riktade till människor i små ekonomiska omständigheter - en sänkning
            av matpriserna genom en sänkning av matmomsen - motarbetar Moderaterna
            förslaget. Var det inte låginkomsttagare och medelinkomsttagare
            som skulle få lägre skatt? Det är bara retorik, Bo Lundgren. När
            ni praktiskt har prövat er politik har ni gjort precis tvärtom.
            När vi lägger fram konkreta förslag som till skillnad från era
            skatteförslag är finansierade går ni emot. Hör inte Bo
          </note>
          <note n="5e4cb4a6">
            Lundgren själv hur tomt det hela låter?
          </note>
          <note n="16017ec0">
            Så till diskussionen om a-kassan. Det är rätt att vi sprang på
            varandra en morgon en kall vinterdag på något hotell i Luleå.
            Jag var då ute och träffade missnöjda järnbruks-, byggnads och
            kommunalarbetare. I
          </note>
          <note n="df219fcf">
            oppositionsställning talade jag då om för dem att det inte blir
            någon höjning av a-kassan. Vi kunde inte lova det. Det var hela
            vår valrörelses uppläggning.
          </note>
          <note n="203786e1">
            Det var ett tufft arbete. Det var föga populärt. Vi fick säkert
            betala en och annan procent för det i valresultat. Men det gav
            oss dessbättre den kraft som behövdes för att vi skulle kunna
            ta tag i de statsfinanser som så sorgligt har förfallit under
            den period då Bo Lundgren fick regera. Kom inte och säg att vi
            på det området skulle ha fört någon diskussion eller debatt som
            skulle ha skapat förväntningar om att vi skulle höja akasseersättningen.
            Det är helt gripet ur luften. Det gjordes klart i vårt valmanifest
            och i åtskilliga debatter.
          </note>
          <note n="c54ccde1">
            Jag har hela tiden sagt att om vi skall genomföra förändringar
            och neddragningar, så måste de vara rättvist fördelade. Bo Lundgrens
            regering föll i onåd därför att man inte förstod det innehållet.
            Man genomförde sin a-kasseförsämring samtidigt som man sänkte
            kapitalskatterna. Det var därför den regeringen inte överlevde.
          </note>
          <note n="dc23db6b">
            Anf. 51 BO LUNDGREN (m)
          </note>
          <note n="928224ef">
            Herr talman! Det är näst intill hopplöst att tala med en så färdigprogrammerad
            politiker som Göran
          </note>
          <note n="d4e82bc9">
            Persson, som är helt förutsebar från första till sista stund.
            Men några ord kring vad det egentligen skulle handla om, nämligen
            möjligheten att föra en saklig debatt.
          </note>
          <note n="102104b7">
            De problem Göran Persson beskriver var de han fick eftersom hans
            parti gjort gällande att man skulle återställa. Det var problem
            med LO, med opinionen i det egna partiet; det var det som skapade
            problemen för Göran Persson uppe i Luleå.
          </note>
          <note n="d94fb25b">
            Vi klarade ut vilken politik vi skulle föra och talade om varför
            den behövdes och motiverade det. Jag åkte själv upp till Luleå
            för att tala med ett par, tre hundra arbetslösa, under förutsättning
            att vi fick en lågmäld och rimlig och bra diskussion, vilket behövs.
          </note>
          <note n="e507cace">
            Vad var det som hade hänt i Sverige? Vad behövde ske? Vad skulle
            resultatet kunna bli?
          </note>
          <note n="9162e523">
            Göran Persson ger sedan exempel på hur denna farliga retorik
            kan användas genom att säga: Det ni gjorde var att ni, samtidigt
            som ni sänkte a-kassan också sänkte skatterna för aktieägare.
          </note>
          <note n="36ef05a0">
            Jag fick frågan i Hyltebruk - det är en mycket viktig fråga att
            svara på och man skall ha mod att svara på den också; det har
            inte Göran Persson. En flicka som jobbade på bruket sade: Hur
            kan du samtidigt som a-kasseersättningen sänks från 90 till 80
            %
          </note>
          <note n="5fcf59f8">
            motivera att skatten sänks för aktieägare?
          </note>
          <note n="bd2e8fb7">
            Svaret från min sida - och det är det riktiga svaret
          </note>
          <note n="2688f783">
            - är att det viktigaste för den som blir arbetslös egentligen
            inte är 90 eller 80 %, eller 75 % som Göran Persson nu inför under
            den tid man är arbetslös, utan att man så snabbt som möjligt får
            100 % av lönen i ett nytt och riktigt jobb. Då kan vi inte ha
            kvar den överbeskattning, den dubbla skatten på just de människor
            som skall finansiera de nya jobben.
          </note>
          <note n="0e368a75">
            Den personen var nöjd med det svaret. Det är den typen av saklig
            information som behövs.
          </note>
          <note n="467265c9">
            Göran Persson band ris åt egen rygg därför att han i valrörelsen
            gick ut på samma sätt han just nu gjorde i kammaren. Han band
            upp sig för ett system där den som finansierar ett aktiebolag
            skall betala 50 % i skatt på kapitalavkastningen, medan den som
            finansierar ett handelsbolag skall betala 30 %. Det är inte korrekt.
          </note>
          <note n="43c2d8c5">
            Det kan inte Göran Persson förklara. Han har försökt någon enstaka
            gång. Jag tror det var på Handelshögskolan han sade att man alltid
            kan diskutera skattesatser. Ungefär så tror jag det lät då. Sedan
            dess har han inte gjort några försök.
          </note>
          <note n="2a38b118">
            Tänk om Göran Persson i stället skulle kunna vara seriös för
            en gångs skull och försöka resonera kring exempelvis varför man
            måste ha aktieägare, varför det är en samhällsnyttig insats de
            gör och varför man inte bör ha dubbel skatt. Det vore intressant
            att höra Göran
          </note>
          <note n="0d32fd84">
            Persson kommentera den fråga jag ställde: Hur ser han själv på
            aktieägarna och deras roll?
          </note>
          <note n="dde5748a">
            Anf. 52 JOHAN LÖNNROTH (v)
          </note>
          <note n="4a5f6f15">
            Herr talman! Göran Persson ifrågasätter min och
          </note>
          <note n="9d850aa8">
            Vänsterpartiets vilja till internationellt samarbete. Jag kan
            försäkra att den EU-kritik som jag och Vänsterpartiet har utvecklat
            och fortfarande utvecklar handlar just om ett internationalistiskt
            motstånd mot EU-
          </note>
          <note n="cc45e02a">
            projektet.
          </note>
          <note n="ca1aea1f">
            Vi har den uppfattningen - i likhet med ett par av
          </note>
          <note n="1d394329">
            Göran Perssons regeringskolleger och en lång rad av
          </note>
          <note n="6a4ec163">
            Göran Perssons partikamrater - att EU:s konstruktion från Maastricht
            är ett högerprojekt. Det är ett projekt som i grunden går ut på
            att anpassa den ekonomiska politiken till högerns gamla krav.
          </note>
          <note n="cb914448">
            Vi är också djupt kritiska mot den byråkratiska jordbrukspolitik
            som innebär att man dumpar jordbruksprodukter till jordens fattigaste
            marknader och därmed förstör jordbruksekonomierna i världens fattigaste
            länderna.
          </note>
          <note n="9b74ac30">
            Det är grunden för vår kritik mot EU.
          </note>
          <note n="ae031597">
            Jag kan försäkra Göran Persson att jag inte har behov av att
            bli dunkad i ryggen av Bo Lundgren. Jag ville bara försöka skruva
            ned de målningar som ibland finns av de dramatiska skillnaderna
            mellan den nuvarande och den föregående regeringens politik.
          </note>
          <note n="dff1abe0">
            Jag har t.ex. nyligen läst den senaste moderata motionen. Den
            skiljer sig från regeringens förslag med 20 miljarder. Jag vågar
            dock försäkra att det mesta av detta är luft. Det är alltså i
            praktiken inte så gräsligt stora skillnader, även om det finns
            viktiga ideologiska skillnader. Skillnaderna motiverar inte de
            oerhörda uppmålningar som ibland förekommer i debatten mellan
            socialdemokrater och moderater.
          </note>
          <note n="134bb78d">
            Att jag påminde om uttalandena från Carl Bildt, om att Västerpartiets
            ekonomiska motioner faktiskt var litet mera genomarbetade och
            hade litet mindre luft i sig än de socialdemokratiska, det var
            för att hjälpa Göran Persson. Bo Lundgren försöker hela tiden
            måla upp det hemska kommunistspöket som socialdemokraterna har
            samarbetat med och försöker attackera er för det. Jag ville hjälpa
            Göran Persson genom att göra det enkla påpekandet att Bo Lundgren
            och hans parti faktiskt själv har talat om att Vänsterpartiet
            är det parti som allra mest noggrant räknat på plus och minus
            i sin ekonomiska politik.
          </note>
          <note n="8a7ccbb4">
            Anf. 53 Finansminister GÖRAN
          </note>
          <note n="72268b03">
            PERSSON (s)
          </note>
          <note n="e244b8c8">
            Herr talman! Jag är djupt rörd över Johan Lönnroths omtanke.
            Att bakgrunden till att han var så angelägen att framhålla Carl
            Bildts omfamning av Lönnroths ekonomisk-politiska talanger var
            tänkt som ett stöd till mig, det anade jag inte, särskilt inte
            med tanke på vad som sades i den föregående interpellationsdebatten,
            där socialdemokraterna beskylldes för att ligga för nära moderaterna.
            Men ok, nu förstår vi bättre.
          </note>
          <note n="17436aa6">
            Jag försvarar heller inte EU:s alla drag. Jag försvarar heller
            inte jordbrukspolitiken i EU. Jag vill vara med att förändra den.
            Jag vill sitta med vid det bord där Europas stater fattar gemensamma
            beslut.
          </note>
          <note n="55308727">
            Jag vill sitta med vid det bord där politiken som också reglerar
            Sveriges villkor i praktiken på många områden läggs fast. Jag
            vill vara med vid det bord där nästa generations förutsättningar
            då det gäller arbete och utkomst i väldigt hög grad kommer att
            formas.
          </note>
          <note n="875527ea">
            Inte för att underkasta mig en högerpolitik, inte för att uppge
            socialdemokratiska värderingar och ideal, utan därför att det
            parti jag representerar av historien har lärt, Johan Lönnroth,
            att det är med demokratiskt arbete i organ där besluten fattas
            som man påverkar samhällsutvecklingen. Därför deltar vi med liv
            och lust och efter den förmåga vi besitter i att forma det nya
            Europa - i strid med högern, där såväl som här hemma. Det är bakgrunden.
          </note>
          <note n="6475df6b">
            Bo Lundgren beskyller mig för att vara färdigprogrammerad. Jo
            jag tackar! Det är i den IT-dominerade värld där dagens unga moderater
            rör sig kanske ett av de finare lovorden. För mig har det trots
            allt drag av litet väl mekanisktiskt tänkande i elektronikens
            tappning.
          </note>
          <note n="f785f9a4">
            Jag är icke färdigprogrammerad, Bo Lundgren.
          </note>
          <note n="f37c6040">
            Jag är hjärtligt trött på Bo Lundgrens enkla, till banalitet
            utslätade recept på hur man skall hantera sysselsättningsfrågan
            - det där med skattesänkningar för de bäst ställda.
          </note>
          <note n="7e825c40">
            Jag upprepar - och det är vad Bo Lundgren tycker är så smärtsamt
            att höra - mitt budskap till Bo Lundgren: Läs in i kammarens protokoll
            resultatet i tillväxtsiffror från de år då han fick chansen att
            sänka förmögenhetsskatter rakt över! Vad gav det i form av nya
            jobb och statsfinansiell utveckling? Läs in det till kammarens
            protokoll, annars gör jag det, Bo Lundgren! Det vore hedersamt
            om han gjorde det själv.
          </note>
          <note n="3b45cc82">
            Sedan talade han om aktieägarna. Det är klart att aktieägarna
            har en oerhört central roll för riskkapitalförsörjningen. Det
            vore dumt att påstå någonting annat. Vi behöver fler aktieägare
            och vi behöver mer riskkapital. Det är självklart.
          </note>
          <note n="ec5eebcc">
            Då har man sagt att om regeringen återinför en skatt på utdelning
            av aktier så kommer kapitalförsörjningen att försvåras.
          </note>
          <note n="892e065e">
            Men läs in till kammarens protokoll, Bo Lundgren, hur börsen
            har utvecklats sedan denna kammare fattade beslutet om att återigen
            beskatta utdelningar och den skattefria utdelningen upphörde.
            Sedan dess har börsen utvecklats på ett utomordentligt bra sätt,
            och många människor har blivit nya aktieägare.
          </note>
          <note n="c496bba9">
            Var är logiken? Är det inte så, Bo Lundgren, att det här slaget
            av system för riskkapitalförsörjning bygger på någon typ av samhällelig
            acceptans i den meningen att utdelningar från bolag rimligen skall
            beskattas på samma sätt som vid utdelning på en bankbok? De 30
            procenten hos mottagaren är vad vi återigen har sett till att
            Sveriges riksdag har ställt sig bakom. Sedan vill Lundgren lösa
            problemet genom att ge befrielse för dessa människor. Det skulle
            skapa en situation som vore helt orimlig.
          </note>
          <note n="8380af6f">
            Bo Lundgren är också litet påfrestande därför att när han inte
            kan svara på frågor, beskyller han motståndaren för att inte vara
            seriös. Jag ställde en mycket enkel fråga, Bo Lundgren. Lundgren
            är f.d.
          </note>
          <note n="c6fe45ab">
            skatteminister och har tänkt mycket kring detta med skatter,
            har vi förstått. Han har gjort en del också, mindre lyckat, har
            vi märkt.
          </note>
          <note n="63d73ca6">
            Att låginkomsttagare och medelinkomsttagare i
          </note>
          <note n="b4985e8e">
            Sverige hade för hög skatt var Lundgrens nya upptäckt efter valet.
            När han satt i regeringsställning, höjde han skatten för dessa
            grupper och sänkte skatten för kapitalägare. Nu föreslår vi en
            skattesänkning som är reellt riktad mot dessa grupper i den meningen
            att matmomsen sänks, och då är ni emot förslaget.
          </note>
          <note n="9106d2c8">
            Skillnaden mot förra gången, när ni genomförde era skatteförändringar,
            är att denna skattesänkning är finansierad till sista kronan,
            statsfinansiellt neutral och alltså ansvarsfull.
          </note>
          <note n="81106181">
            Svara på frågan varför det är fel att sänka matmomsen, om människor
            med låga inkomster och medelinkomster har för högt skattetryck.
            Varför var det rätt på er tid att höja skatter för dessa grupper
            samtidigt som ni nu basunerar ut att det var motsatsen ni ville?
            Tala om att vara seriös!
          </note>
          <note n="eef73ba9">
            Anf. 54 BO LUNDGREN (m)
          </note>
          <note n="741d50a2">
            Herr talman! Helt kort till Johan Lönnroth: Först och främst
            skiljer det 20-22 miljarder, men ännu mer väsentlig är skillnaden
            mellan oss och regeringen vad gäller inriktningen av politiken
            för mer tillväxt och fler nya jobb. Det väsentliga är att man
            parallellt med en ansvarsfull budgetsanering genomför den på ett
            riktigt sätt så att det blir tillväxt.
          </note>
          <note n="b02f39c0">
            När Carl Bildt säger att Vänsterpartiets ekonomiska politik förefaller
            vara mer ansvarsfull än Socialdemokraternas ekonomiska politik
            våren 1994 är det snarare en beskrivning av Socialdemokraternas
            politik än ett beröm för Vänsterpartiet. Det är så Johan Lönnroth
            skall tolka uttalandet.
          </note>
          <note n="c0371b09">
            Jag kan i och för sig gärna svara på frågor. Nu är ju detta en
            interpellationsdebatt och frågan gällde information och bakgrund
            för politisk debatt. Jag tycker att det är synd att Göran Persson
            inte vill ägna sig åt den över huvud taget. Tvärtom fortsätter
            han med ytterligare en felaktighet när han talar om skattefri
            utdelning. Det har aldrig funnits någon skattefri utdelning. Förutsättningen
            för att man skall kunna få en utdelning är att den beskattas i
            bolaget. Då är den beskattad.
          </note>
          <note n="5f84640b">
            När det gäller teknikfrågan har jag hela tiden sagt att den kan
            man alltid diskutera. Det viktiga är att räntor beskattas på samma
            sätt som aktieutdelningar, sade Göran Persson. Skall vi också
            göra det tekniskt, så är det besvärligt, vilket Göran Persson
            har insett.
          </note>
          <note n="739bfd58">
            Det är nämligen svårt att ha avdrag för utdelningar i bolagen.
            Men jag hade hellre sett det.
          </note>
          <note n="725b4880">
            Teoretiskt sett kan vi säga: Låt oss klara av de internationella
            sakerna. Skulle Göran Persson vara beredd att göra upp med mig
            om avdragsfria utdelningar i bolagen i så fall? Då skulle beskattningen
            bli exakt densamma för utdelningar som för räntor. Kan vi hitta
            den tekniken så ställer jag upp på den på en gång, för då har
            vi ingen dubbelbeskattning. Nu har vi först beskattning i bolaget
            och därefter hos aktieägaren. Det skapar problem.
          </note>
          <note n="0e83cd3f">
            Sedan tycker jag att Göran Persson skall vara försiktig. Den
            största skattesänkning som genomfördes under den tid då jag var
            ansvarig var sänkningen av löneskatterna i storleksordningen 17
            miljarder kronor, vilket är något som sänker priserna och skapar
            ökad konkurrenskraft men som också ger lägre priser. Det var den
            andra uppgörelsen med Socialdemokraterna.
          </note>
          <note n="a99a5785">
            Det stora problemet var att ni krävde att skattesänkningen skulle
            finansieras med höjd moms. Dessutom skulle grundavdraget begränsas.
            Det var ert förslag för att få den andra uppgörelsen, så det ansvaret
            får nog Göran Persson ta åt sig helt och hållet. Det är inte mitt
            ansvar.
          </note>
          <note n="fe849b10">
            Det vi nu föreslår är att matmomssänkningen skall bytas mot skattesänkningar
            på arbete. Hur trevligt det än vore, går det inte att äta sig
            ur krisen. Vi måste arbeta oss ur krisen och skapa förutsättningar
            för nya jobb. Vår kritik, liksom andra partiers kritik här i riksdagen,
            går ju ut på att det var fel skattesänkning.
          </note>
          <note n="aac067ea">
            Det är inte fel att sänka skatterna, men det gäller att göra
            det på rätt sätt.
          </note>
          <note n="0045202e">
            Jag tycker återigen att Göran Persson skulle vara något mer seriös
            i denna, som han själv säger, viktiga debatten.
          </note>
          <note n="35709859">
            Anf. 55 Finansminister GÖRAN
          </note>
          <note n="72268b03">
            PERSSON (s)
          </note>
          <note n="dbf0f9c3">
            Herr talman! Jag tycker att Bo Lundgren har tappat sitt något
            goda humör. Det beklagar jag, därför att nu börjar debatten att
            handla om det som är centralt, nämligen Bo Lundgrens egna insatser
            som skatteminister. Jag tog ju bara upp en tråd som Bo Lundgren
            oförsiktigt nog lät ligga kvar i talarstolen. Det är den jag nystar.
            Den trådens ända var att det finns ett läge i
          </note>
          <note n="04bbaaa0">
            Sverige i dag med ett för högt skatteuttag på låg- och medelinkomsttagare.
            Det säger Bo Lundgren. Då frågade jag honom litet retoriskt varför
            han då drev den politik som han drev i regeringsställning. Nu
            fick jag svaret att det var löneskatterna som sänktes. Det var
            alltså arbetsgivaravgifterna som sänktes. Det var svaret på låg-
            och medelinkomsttagares behov av sänkta skatter.
          </note>
          <note n="6b9900fa">
            Att vi socialdemokrater vid det tillfället hade uppfattningen
            att skattesänkningar skulle finansieras visade sig vid senare
            utfall av krispolitiken vara det helt rimliga och riktiga.
          </note>
          <note n="0ab89b1e">
            Det som Bo Lundgren släppte loss med sin kraftlösa politik var
            ju ett utflöde av pengar från statskassan. Vad förändringen av
            arbetsgivaravgiften vid det tillfället syftade till var ju att
            ge svenska företag en vettig konkurrenskraft. Att göra det ofinansierat
            var ju bara att be om problem rakt över. Det var just detta som
            vår kritik avsåg.
          </note>
          <note n="ecb83689">
            Så kom vi då tillbaka till frågan om matmomsen,
          </note>
          <note n="ed704130">
            Bo Lundgren, som jag tycker är en utomordentligt intressant debatt.
            Nu är det fel skatt vi sänker. Det hade alltså varit bättre om
            vi hade sänkt arbetsgivaravgifterna - detta är tydligen vad Lundgren
            hävdar -
          </note>
          <note n="1836dc01">
            än något slags riktad sänkning av arbetsgivaravgift på tjänsteproduktion,
            om det är tekniskt möjligt.
          </note>
          <note n="9dff88d3">
            Jag tror att Bo Lundgren hade rätt när han i sitt första inlägg
            sade att det krävs skattesänkningar och att behovet är störst
            bland låg- och medelinkomsttagare. Här genomför vi en ordentlig
            skattesänkning för dessa grupper, som fördelningspolitiskt är
            utomordentligt attraktiv för dem. Hela deras konsumtion kommer
            att få en lägre indirekt beskattning, därför att momsen sänks.
            Den är dessutom finansierad, som jag sade tidigare. Men då stoppar
            inte Moderaternas politik. Då orkar de inte hela vägen fram. Då
            hoppar de av, därför att det var inte låginkomsttagarna de tänkte
            på och inte på medelinkomsttagarna. De används bara i retoriken
            i talarstolen. Det var andra grupper som skulle ha pengarna. Därför
            är ni motståndare.
          </note>
          <note n="ce6f9d3c">
            Men här kommer det att bli en stenhård debatt hela vägen fram.
            Bo Lundgren kan väl trösta sig med att också i detta sammanhang
            kommer Carl Bildt att få anledning att ge Vänsterpartiet beröm,
            därför att de har ju samma uppfattning som Moderaterna i den här
            frågan.
          </note>
          <note n="507ce420">
            Slutligen, herr talman, vill jag tacka Bo Lundgren för en intressant
            interpellationsdebatt och önska att han nästa gång läser in till
            kammarens protokoll facit av den politik som han själv har varit
            med om att sätta i sjön.
          </note>
          <note n="274ddafb">
            Överläggningen var härmed avslutad.
          </note>
          <note n="89d97b0c">
            11 § Svar på interpellationerna 1994/95:97 och
          </note>
          <note n="bb804544">
            121 om skogsskador som orsakats av rotsnurr
          </note>
          <note n="95acbc57">
            Anf. 56 Näringsminister STEN
          </note>
          <note n="2aa782d6">
            HECKSCHER (s)
          </note>
          <note n="2c84ac50">
            Herr talman! Maggi Mikaelsson har frågat jordbruksministern dels
            vilka initiativ jordbruksministern är beredd att ta för att få
            en uppfattning om de skador som har orsakats av täckrotsplantering,
            dels vilka åtgärder hon är beredd att vidta om skadorna skulle
            visa sig omfattande, dels vilka åtgärder i övrigt hon är beredd
            att vidta för att förhindra att liknande problem skall uppstå
            i framtiden.
          </note>
          <note n="414314d7">
            Arbetet inom regeringen är så fördelat att det är jag som skall
            svara på interpellationen.
          </note>
          <note n="b77c42f9">
            Ragnhild Pohanka har frågat mig om jag avser att dels vidta några
            åtgärder för att motverka de negativa ekonomiska effekter som
            rotsnurr har fört med sig, dels aktivt se till att det genom statens
            försorg ges förutsättningar för klinisk forskning på området,
            dels snarast se till att inga typer av plantor där rotsnurr kan
            uppstå används som plantmaterial.
          </note>
          <note n="c2744ebf">
            En grundläggande princip i den svenska skogspolitiken är sedan
            länge att avverkad skog skall ersättas med ny och att den nya
            skogen skall ha tillfredsställande täthet och beskaffenhet i övrigt.
            Detta är en förutsättning för att vi skall kunna få en långsiktigt
            tryggad råvaruförsörjning för en av våra viktigaste exportnäringar.
            Givetvis måste detta ske på ett sådant sätt att vi samtidigt bevarar
            den biologiska mångfalden.
          </note>
          <note n="bcf5a7f8">
            Det är skogsmarkens ägare som har ansvaret för skogens skötsel
            och därmed för återväxtåtgärderna.
          </note>
          <note n="31b19de8">
            Det är ett stort ansvar eftersom resultatet har betydelse långt
            in i framtiden. Det ställer stora krav på kunskaper och på omsorg
            i arbetet. Utförs återväxtåtgärderna på fel sätt, är det lätt
            att resultatet blir misslyckat.
          </note>
          <note n="045da38e">
            Det är många faktorer som måste beaktas i sammanhanget. Vid plantering
            är det t.ex. viktigt att välja rätt trädslag och rätt härstamning.
            Det är också viktigt att plantorna behandlas riktigt och med varsamhet.
          </note>
          <note n="2dab9c42">
            Men även om alla dessa krav tillgodoses, kommer en viss andel
            av plantorna ändå att dö på grund av skador av olika slag, t.ex.
            förfrysning eller insektsangrepp.
          </note>
          <note n="58cde84a">
            Forskning och utvecklingsarbete kring skogsföryngring har pågått
            länge. Det var bl.a. sådant som ledde fram till täckrotsplanteringen,
            som tas upp i interpellationerna. Givetvis går det inte att utesluta
            misslyckanden under ett utvecklingsarbete. Rotsnurren, som Maggi
            Mikaelsson och Ragnhild Pohanka nämner, är knuten i första hand
            till plantor som får växa för länge i trångt utrymme. Detta var
            kännetecknande för de första typer av täckrotsplantor som togs
            fram. Men rotsnurr kan också uppstå om bra tallplantor sätts på
            fel sätt. Numera har utvecklingsarbetet gått mycket längre, och
            man har tagit hänsyn till detta problem.
          </note>
          <note n="5eaa53a6">
            Omfattningen av planteringar med rotsnurr är inte exakt känd.
            Skogsstyrelsen har låtit göra vissa uppskattningar. Eftersom problemet
            numera har uppmärksammats finns det skäl att anta att arealen
            inte ökar. Tvärtom är det från forskningen känt att stabilitetsproblemen
            kan växa bort i viss utsträckning. Det är osannolikt att en omfattande
            och detaljerad inventering skulle leda till några förbättringar.
            Det är i stället bättre att skogsmyndigheten satsar sina resurser
            på framtiden genom att informera och utbilda inte bara sin egen
            personal utan också plantproducenter och skogsägare. När det gäller
            de äldre planteringarna har Skogsstyrelsen för avsikt att tillsammans
            med forskare utarbeta särskilda skötselrekommendationer.
          </note>
          <note n="cde03c80">
            Det är också angeläget att forskningen och utvecklingsarbetet
            går vidare. Här har inte minst de stora plantproducenterna ett
            fortsatt stort ansvar.
          </note>
          <note n="70f15282">
            Skogsmyndigheten kommer dessutom att kontrollera att plantproduktionen
            sker på rätt sätt i plantskolorna.
          </note>
          <note n="5265b628">
            Sammanfattningsvis anser jag att det är mycket viktigt att återväxtåtgärderna
            är effektiva och säkra så att den långsiktiga virkesförsörjningen
            tryggas. I detta arbete är det viktigt att ta till vara nya kunskaper
            och de erfarenheter som forskare och praktiker gör i sin verksamhet.
          </note>
          <note n="25acb23d">
            Anf. 57 MAGGI MIKAELSSON (v)
          </note>
          <note n="07254e22">
            Herr talman! Näringsministern! Jag skall be att få tacka för
            svaret. Jag måste säga att näringsministern har redovisat en ganska
            lättsinnig hållning till problemet med rotsnurr, även jag kan
            förstå att detta möjligen är en något mindre fråga än den som
            debatterades här tidigare.
          </note>
          <note n="5b7dbed5">
            Vi vet att det finns väldigt olika uppfattningar om det här med
            rotsnurr. Frågan har debatterats sedan paperpotplantan kom på
            70-talet. Meningarna har gått väldigt starkt isär. Det är en mardröm
            för skogsbruket, säger en del. Det här är bara hjärnspöken, säger
            andra. Just därför är det viktigt, tycker jag, att få fram fakta
            som kan få ett brett stöd från olika håll. Antingen har de som
            målar någon på väggen fel - och då är det viktigt och i allas
            intresse att se till att kunskap sprids till dem - eller också
            har de rätt. Då har vi verkligen ett stort problem som vi måste
            lösa inför framtiden både när det gäller de planteringar som finns
            i dag och när det gäller dem som planeras under kommande år. Skogen
            är trots allt vår viktigaste förnyelsebara naturresurs, och skogsnäringen
            är som näringsministern säger kanske den viktigaste näring som
            vi har och står för det största exportvärdet. Då tycker jag inte
            att man bara enkelt kan konstatera att omfattningen av planteringarna
            med rotsnurr inte är känd och samtidigt säga att man inte är beredd
            att göra någonting eller ta reda på hur stor omfattningen är.
          </note>
          <note n="c15ad510">
            Däremot är jag överens med ministern om att det är viktigt att
            se framåt och satsa resurser på framtiden.
          </note>
          <note n="40e52f4e">
            Men då måste man först utvärdera de nuvarande och se vad det
            är för fel och brister på dem. Just användningen av täckrotsplantor
            kan vara en metod som behöver åtgärdas.
          </note>
          <note n="9a09cd53">
            Jag har redovisat i min interpellation en del av de problem som
            konstaterats i samband med rotsnurr.
          </note>
          <note n="b08e63d1">
            Det gäller krokiga stammar, svampangrepp och t.ex.
          </note>
          <note n="b6c20eef">
            minskad stabilitet. Det är sådant som kan ses på de befintliga
            bestånden. Men för framtiden finns också oro för att det kan bli
            kvalitetsförsämringar på sikt.
          </note>
          <note n="fe06424f">
            Ingen vet i dag vad som händer med de träd som är planterade
            och som har skador.
          </note>
          <note n="4a8c1f7e">
            Det stora problemet i dag är att det inte finns en samlad bild
            av rotsnurr. Det finns ett antal olika rapporter och studier men
            ingen helhetsbild. Jag tycker att regeringen borde ta initiativ
            till att få en samlad bedömning.
          </note>
          <note n="799313b8">
            Genom att avfärda mitt krav på en sådan inventering undviker
            näringsministern att svara på min andra fråga om eventuella åtgärder
            om det skulle visa sig att det är stora skador.
          </note>
          <note n="aab4fb14">
            Skogsvårdsstyrelsen i Norrbotten har gjort en studie där man
            konstaterat att var fjärde planterad tall har någon form av störning
            i stabiliteten. Man har gjort en studie omfattande över 200 hektar
            privata täckrotsplanteringar. I SLU:s studie i Garpenberg har
          </note>
          <note n="cd1334fa">
            Anders Lindström och Lars Håkansson konstaterat svampangrepp
            i vart annat planterat träd, medan de inte kunde konstatera några
            svampangrepp vid naturlig föryngring. Då har man studerat och
            jämfört träd planterade med paperpotsmetoden. Modo har gjort en
            pilotstudie av rotdeformationer i egna planteringar i
          </note>
          <note n="210e3a5e">
            Övikstrakten. Där har man inte velat redovisa resultatet av studien
            men man har bytt planteringssystem.
          </note>
          <note n="b2f0e0fa">
            SCA har tagit fram ett eget system.
          </note>
          <note n="3bf367fe">
            Man har också kunnat konstatera att paperpot av tidig sort innehåller
            syntetfibrer även om det heter paperpot. Det finns indikationer
            på att det möjligen kan ingå plastdelar i andra typer av plantor.
            Det är otroligt viktigt att få klarhet i vad det är för material
            i det som skall brytas ner i jorden. Detta visar att man långt
            ifrån har löst problemet med rotsnurr.
          </note>
          <note n="1da3a423">
            Planteringen har inte upphört, som näringsministern säger i sitt
            svar. Fortfarande planteras 200 000-
          </note>
          <note n="1c77719e">
            300 000 hektar per år med täckrotsplant. Man vet också att det
            säljs undermåliga plantor. Då tycker jag att det vore lämpligt
            att åtminstone samla den expertis som finns i dag - bland forskare
            och skogsbolag och inte minst bland de privata skogsägarna som
            i enskilda fall kan drabbas väldigt hårt av att ha använt fel
            plantmaterial - för att få en ordentlig genomlysning av frågan
            och få fram en mer enstämmig uppfattning av problemet med rotsnurr.
            Jag tycker också att det vore viktigt att redovisa vilka plantskolor
            som fortfarande säljer undermåliga plantor. För att få klarhet
            om bakgrunden borde man också veta vilka resurser man hittills
            har lagt ner på hjälpplantering som kan hänföras till rotsnurr.
            Jag är fullt medveten om att det är svårt att peka ut en enskild
            orsak. Att plantor får skador och dör kan ha många olika orsaker,
            men det finns ganska mycket material att studera i dag. Jag tycker
            att man borde göra någonting mer än att bara säga att det inte
            är aktuellt.
          </note>
          <note n="d2591ac3">
            Anf. 58 RAGNHILD POHANKA (mp)
          </note>
          <note n="848ee3bd">
            Herr talman! Jag får tacka för svaret. 1970-1985
          </note>
          <note n="a796f988">
            planterades en miljard paperpot och 700-800 miljoner hickoplantor,
            som är bättre i och för sig. Jag vidhåller att orsak till rotsnurr
            är t.ex. paperpot. Det finns andra, som combicell och liknande
            med hårdplast.
          </note>
          <note n="d92c1c69">
            Dessa övergavs i stort sett i början på 1980-talet. Men det finns
            alltså oerhört stora planteringar som är gjorda med paperpot och
            liknande. Det betyder att vi egentligen vet ganska bra hur stora
            problemen är. Nu utvecklas nya hårdplastkrukor där man kombinerar
            rotstyrning med lister och beskärning av rötter. Det finns alltså
            bättre metoder, men även de ger upphov till rotsnurr. De planteringssätt
            som används i dag är betydligt bättre, men det sker deformationer
            även i dag. Eftersom låga marktemperaturer också påverkar rotutvecklingen
            neråt i marken är det tydligt att Norrlands inland blir hårdast
            drabbat av deformationer.
          </note>
          <note n="07015fdc">
            Tall och framför allt contorta är hårdast drabbade av honungsskivlingsinfektioner
            och contortan även av andra svampar. Honungsskivlingen går in
            i deformeringarna och dödar träden. Det är känt sedan länge.
          </note>
          <note n="b33c2e88">
            När det gäller de flesta barrotsplaneringar och naturlig föryngring
            förekommer ingen honungsskivling när plantorna blivit 15 år gamla.
            Det är som om plantorna klarade den infektionen. T.o.m. barrotsplantor
            vid en dålig plantering kan drabbas, men det är ganska sällsynt.
          </note>
          <note n="4c045cf0">
            Efter analyser av täckrotsplanterade träd var tjugonde år visar
            att stabiliteten ökat men är ändå betydligt sämre än på naturligt
            föryngrade ytor. Den största skillnaden var ändå att rotsystemen
            på de äldre träden var angripna av svamparna.
          </note>
          <note n="bf7ec8b5">
            Slutsatsen är att rotdeformationerna i de nyplanterade plantorna
            öppnar för angreppen. Naturligt föryngrade plantor hade så gott
            som inga angrepp av honungsskivlingen. Man forskar nu internationellt
            mycket på stabilitet och virkeskvalitet och undersöker hur olika
            plantsystem och olika trädtyper och marker m.m. påverkar kvalitet
            och stabilitet. Det är av stor ekonomisk betydelse vad forskarna
            kommer fram till.
          </note>
          <note n="43e4c5e0">
            I interpellationen 1990/91:75 till jordbruksminister Hellström
            fick jag stort gehör för mina frågor och för att problemet med
            rotdeformationer, i första hand rotsnurr, var stort. Men ingen
            visste då, och ingen vet nu, vidden av frågan. Jag ville veta
            om man då var beredd att göra tillräckligt många fältundersökningar
            för att få en uppfattning av storleken på skadorna.
          </note>
          <note n="d351f08a">
            Skadorna ökar alltjämt, eftersom åren går och ingenting, absolut
            ingenting, har hänt. Och nu varnar forskarna igen. Fortfarande
            säljs plantor med dåliga rötter.
          </note>
          <note n="334498a5">
            Rotdeformationerna övervallas med tiden och stabiliteten förbättras
            något, men stamkrökarna finns kvar. Fiberstörningarna och invallningarna
            av bark i roten likaså. Det innebär att hållfastheten i rotsystemet
            är nedsatt och risken för lutande träd och stamoch rotbrott är
            större. Fibrerna blir sämre, så man kan i stort sett inte använda
            virket till någonting annat än till flis och att elda med. Det
            duger inte till pappersmassa.
          </note>
          <note n="4ca646ac">
            Det visar SLU-forskarna Anders Lindström och
          </note>
          <note n="b91bb619">
            Lars Håkansson i en studie av 20 år gamla täckrotsplanteringar
            - Maggi Mikaelsson hänvisade också till dem. Dessa forskare höll
            på även 1990, men ingenting har hänt.
          </note>
          <note n="d1cdccd4">
            Både i gamla och i nya planteringar förekommer rotsnurr. Det
            innebär att rötterna snurrar runt rothalsen på plantan och delvis
            stryper näringstillförseln, och stammen får ett lutande växtsätt.
            Ibland dör de små plantorna ganska snabbt, men det kan också dröja
          </note>
          <note n="abcdb7e6">
            10-15 år innan problemet blir tydligt. Virket passar inte ens
            till papper. Jag har gått på sådana här planteringar och knuffat
            omkull 10 meter höga plantor. Det ser ut som Plockepinn i skogen.
            Och det är inte på några enstaka hektar, utan det är på stora
            områden.
          </note>
          <note n="268f44df">
            Enligt Assidomäns huvudkontor i Falun har Assidomän planterat
            100 000-150 000 hektar med paperpot, och därtill skall läggas
            de andra Norrlandslänens, skogsbolagens och privata skogsägares
            planteringar.
          </note>
          <note n="fbe60865">
            Jag kan inte göra någon beräkning, eftersom jag inte har den
            kompetensen och inte möjligheterna heller, men det behövs en inventering.
            Det är inte så att vi kan titta framåt när så stora delar av vår
            skog är angripna av svamp och har dessa deformationer.
          </note>
          <note n="3ef5dcd3">
            Många bolag köpte sin paperpot av Skogsstyrelsen, som hade en
            märklig dubbelroll, både som tillsynsmyndighet och som plantförsäljare.
          </note>
          <note n="8c9beae1">
            Jag delar inte näringsministerns uppfattning om att det här förhållandet
            är väl känt. Vissa årskullar av träd har undersökts, men eftersom
            det fortfarande planteras täckrotsplantor som genererar rotsnurr,
            betyder det att man måste undersöka saken. Problemet medför dålig
            ekonomi och dålig skogspolitik. Det är skadligt för skogsägare,
            och det är skadligt för staten.
          </note>
          <note n="3e5cd115">
            Maggi Mikaelsson nämnde också att skogsförsäljningen är vår största
            exportnäring, ca 70 miljarder, och här behövs både en inventering
            och åtgärder.
          </note>
          <note n="4a6a881d">
            Anf. 59 Näringsminister STEN
          </note>
          <note n="2aa782d6">
            HECKSCHER (s)
          </note>
          <note n="7bdd4dfb">
            Herr talman! Maggi Mikaelsson har fullständigt rätt i att den
            här interpellationsdebatten har en något annan karaktär än den
            debatt som föregick den. Det var rikedomen i de ämnen som avhandlas
            i denna kammare som möjligen gjorde att jag undslapp mig ett leende
            när jag gick upp i talarstolen och där mötte finansministern.
            Det var på inget sätt ett uttryck för en lättsinnig hållning till
            de problem som Maggi Mikaelsson och Ragnhild Pohanka tar upp.
            Tvärtom tas dessa frågor på största allvar - självfallet av den
            ansvariga myndigheten, som är Skogsstyrelsen, men också av mig
            och personalen i Näringsdepartementet.
          </note>
          <note n="2676589c">
            Självfallet har jag inför denna interpellationsdebatt haft åtskilliga
            kontakter med Skogsstyrelsen och fått bedömningar därifrån, bl.a.
            på en av de punkter som ni båda tar upp, nämligen vad vi vet,
            vilka kartläggningar som har gjorts, huruvida det är motiverat
            att göra ytterligare kartläggningar och vad man skulle ha för
            glädje av dem.
          </note>
          <note n="fc881978">
            Jag skall gärna tillhandahålla det material som har samlats ihop
            åt mig inför det här. Det kan tänkas att det finns något där som
            någon av er inte känner till, även om ni naturligtvis är väl underrättade.
            Det kan ju vara intressant för er att få del av det materialet,
            som också är ganska färskt, där man går igenom vad som har gjorts
            genom åren.
          </note>
          <note n="f2f3c7da">
            Den punkt där Skogsstyrelsen är ganska bestämd, och jag delar
            dess uppfattning, är att det för dagen är viktigare att försöka
            göra någonting åt de problem som finns än att satsa mycket resurser
            på att göra sig exakta föreställningar av problemets omfattning.
          </note>
          <note n="164cfb47">
            Ibland tycker jag att vi i det här landet drabbas av någonting
            som skulle kunna kallas empirisjuka: Vi menar att det är omöjligt
            att göra någonting åt problem innan vi känner deras exakta omfattning.
          </note>
          <note n="b87d2661">
            Skogsstyrelsen bedömer, och jag delar den uppfattningen, att
            det går att arbeta med de här problemen trots att vi inte känner
            till allt om dem. Skogsstyrelsen är mycket bestämt inne på den
            uppfattningen att man vill arbeta framåt.
          </note>
          <note n="9c45289e">
            Vad man också skall komma ihåg är att det här självfallet i första
            hand är skogsägarnas ansvar. Vad som där är intressant är att
            det också ligger i skogsägarnas intresse att göra någonting åt
            det här, att t.ex.
          </note>
          <note n="85b63133">
            för nyplantering använda material som minskar riskerna för angreppen,
            utifrån den kunskapsståndpunkt där man nu befinner sig. Som jag
            sade i mitt ursprungliga svar var det här med paperpot också ett
            moment i den forskning och utveckling som hade ägt rum. Sedan
            uppstod det negativa konsekvenser av det som man inte kände till
            när man började använda den metoden osv.
          </note>
          <note n="24d0343b">
            Att det här nu i första hand är skogsägarnas ansvar betyder ju
            inte att Skogsstyrelsen ligger på latsidan, men vad Skogsstyrelsen
            framför allt kan ägna sig åt är information och utbildning, och
            det har man gjort i betydande omfattning med sin egen personal
            och med skogsägare. Jag kan försäkra både Maggi Mikaelsson och
            Ragnhild Pohanka om att man med stort allvar och stora ambitioner
            har ägnat sig åt detta och också fortsätter med det.
          </note>
          <note n="a0538529">
            Ragnhild Pohanka tar också upp frågan om naturlig föryngring.
            Det är ju en känd fråga där det finns bekymmer. Det uttrycks farhågor
            för att man i för stor utsträckning litar till naturlig föryngring
            och att man inte i tillräcklig utsträckning ägnar sig åt nyplantering.
          </note>
          <note n="6445799f">
            Nu har vi som bekant en förhållandevis ny skogslagstiftning som
            är antagen i stor enighet här i kammaren. Skogsstyrelsen har också
            ett uppdrag att utvärdera konsekvenserna av detta. Jag vet efter
            tidigare kontakter att Skogsstyrelsen har fäst stor uppmärksamhet
            också vid den här frågan och förhållandet mellan självföryngring
            och nyplantering. Man försöker också skapa underlag för en genomlyst
            helhetsbedömning av hur dessa metoder förhåller sig till varandra,
            där man också tar hänsyn till faktorer av den här karaktären.
          </note>
          <note n="0484b559">
            Sammanfattningsvis är det så när det gäller den här kartläggningsfrågan,
            att Skogsstyrelsens och min bedömning är att det trots allt är
            viktigare att använda de resurser vi har till att arbeta framåt
            och dels försöka göra någonting åt de problem som redan finns,
            dels förhindra att de förvärras i framtiden.
          </note>
          <note n="f2382cae">
            När det slutligen gäller det Ragnhild Pohanka tog upp om Skogsstyrelsens
            dubbelroll som försäljare av paperpot är det historia nu. I den
            mån man kan utkräva ansvar finns det möjligheter att pröva det
            i rättslig ordning på vanligt sätt. Vi får se om det kan tänkas
            leda till någonting.
          </note>
          <note n="0fb9d0b9">
            Anf. 60 MAGGI MIKAELSSON (v)
          </note>
          <note n="bdecfbfa">
            Herr talman! Min kommentar om lättsinnlig hållning hade inte
            att göra med synpunkterna på föregående debatt. Det var faktiskt
            med hänvisning till det skriftliga svaret. Jag tycker, och vidhåller
            det, att näringsministern inte riktigt i handling tar konsekvenserna
            av det allvar som han uttalar i debatten här efteråt.
          </note>
          <note n="6d8c6fa1">
            Skogsstyrelsen har gjort en bedömning, och det är klart att det
            finns olika uppfattningar även inom
          </note>
          <note n="9b9c239d">
            Skogsstyrelsen om riskerna med täckrotsplanteringen.
          </note>
          <note n="f30c530b">
            Det är också viktigt att se framåt - det håller jag med om. Men
            jag tycker inte att det finns någon motsättning i att se framåt
            och att också se till konsekvenserna av tidigare hantering.
          </note>
          <note n="645dff16">
            Ett problem här är att det slår väldigt ojämnt. För många privata,
            ganska små, skogsägare kan detta slå så att hela beståndet blir
            förstört eller raserat. Det beror inte bara på dåliga kunskaper.
            Det kan faktiskt också vara en rotsnurra som ligger bakom när
            det gäller täckrotsplantorna.
          </note>
          <note n="4f2b661a">
            Jag tycker att det borde vara viktigt att se över detta. De stora
            bolagen har själva tagit konsekvenserna och utvecklar egna system.
            En enskild skogsägare har inte samma möjligheter att göra det.
          </note>
          <note n="7e1cbaed">
            Det finns också en annan risk som man i dag kan se. Man tror
            att självföryngring får en för stor andel där marker självföryngras
            som inte är bra. Om man inte kommer till rätta med täckrotsplantorna
            eller det plantmaterial som finns och kan lova och garantera så
            långt det går att materialet är bra, ökar den risken. Jag menar
            därför att det finns flera skäl till att gå igenom detta.
          </note>
          <note n="d88ce06e">
            Det kan ju också spridas rykten om att täckrotsplantor innehåller
            material som inte bryts ner, som inte kan komposteras och som
            alltså inte försvinner i naturen. Det är också mot den bakgrunden
            viktigt att göra något här.
          </note>
          <note n="ef285f90">
            Den undersökning som Skogsstyrelsen själv gjorde i slutet av
            80-talet är väldigt grov och ungefärlig.
          </note>
          <note n="cc92efe9">
            Man säger själv att man inte har gjort fältinventeringar, utan
            man har gjort en uppskattning av det material man har. Dessutom
            har man, och det reagerar jag på, tittat på det som bedöms vara
            undermåliga planteringar. Man har alltså gått ut och tittat på
            det som gjorts efter det att hjälpplanteringar skett. Man har
            tittat på det som förstörts på grund av täckrotsplantor. Vad man
            kommit fram till är att det rör sig om 33 000
          </note>
          <note n="9fe578c6">
            hektar. Men det intressanta är ju det totala antalet planteringar
            under hela perioden dessförinnan.
          </note>
          <note n="b3843533">
            Man skriver i sin kommentar: Den av bolagen redovisade arealen
            förefaller vara i underkant med tanke på att man har använt täckrotsplantor
            i betydligt högre omfattning än vad privata gjort. En förklaring
            som uppgives är att man hjälpplanterat de undermåliga planteringarna.
          </note>
          <note n="021d42c0">
            Detta visar att det kanske finns ett dolt problem, ett problem
            som vi inte känner till.
          </note>
          <note n="98492909">
            Anf. 61 RAGNHILD POHANKA (mp)
          </note>
          <note n="9bfb5bd1">
            Herr talman! Vi vore tacksamma för mera material om det här.
            Det är klart att vi inte kan ha allt material till hands. Vi har
            ju inte riktigt samma möjligheter till det, även om våra möjligheter
            är stora.
          </note>
          <note n="d1d4b181">
            Jag var på Garpenberg för cirka tre veckor sedan och tittade
            på den här forskningen, som jag under ungefär sju års tid har
            följt. Jag känner alltså till det här. Jag har även varit i norra
            Sverige och tittat på både nya och äldre planteringar. Det här
            är verkligen en stor fråga.
          </note>
          <note n="f00ba459">
            För att kunna se framåt måste man naturligtvis åtgärda de misstag
            som gjorts. För varje år som går och allteftersom de dåliga plantorna
            får växa till ökar ju förlusterna. Därför är det viktigt att man
            verkligen ser till att nya planteringar görs. Det är svårt. Man
            har ibland planterat i ett par omgångar utan att lyckas med att
            få plantorna att växa. För varje år ökar alltså de ekonomiska
            problemen här.
          </note>
          <note n="0f4ad7ca">
            Man har länge vetat detta. Därför är jag väldigt besviken över
            att inte mera gjorts. När det gäller de halva löften som jag fick
            1991 av Mats Hellström kan jag säga att ingenting hände under
            resten av hans tid som jordbruksminister. Ingenting hände heller
            under den borgerliga regeringens tid. Därför tycker jag att något
            måste hända under den här perioden.
          </note>
          <note n="23d13225">
            Man bör göra mer när det gäller fältförsök och tillämpad forskning.
            Man vet fortfarande för litet.
          </note>
          <note n="56f6630e">
            Kunskaperna är faktiskt dåliga också bland skogsfolk.
          </note>
          <note n="a8a0d8ea">
            Många vet om det här, men det är också många som inte alls känner
            till det. De som vet bäst är de som jobbar ute i skogen. Skogsarbetarna
            känner till det här bättre än de i allmänhet gör som sitter vid
            sina skrivbord.
          </note>
          <note n="b3202df3">
            Jag vet att naturlig föryngring inte går att ha överallt och
            alltid. Men på vissa marker är den ibland ett bra alternativ.
            Maria Norrfalk t.ex. anser att man inte får övergå till för mycket
            naturlig föryngring. Där har jag alltså inte motsatt uppfattning.
            Jag bara jämförde de olika planteringarna med varandra.
          </note>
          <note n="0b2468f2">
            Mitt krav kvarstår. För att kunna gå mot framtiden med förhoppningar
            och med optimism bör det alltså göras något åt detta nu.
          </note>
          <note n="148456da">
            Anf. 62 Näringsminister STEN
          </note>
          <note n="2aa782d6">
            HECKSCHER (s)
          </note>
          <note n="49d51574">
            Herr talman! Först till Maggi Mikaelsson. Jo, visst gäller det
            att i handling visa att detta tas på allvar.
          </note>
          <note n="a5b3d225">
            Frågan är bara var tyngdpunkten skall ligga - om den skall ligga
            i att försöka skaffa sig en exakt uppfattning om problemets storlek
            eller i att försöka göra något åt problemet. Det är vad jag hänvisar
            till när jag talar om framåt och bakåt. Jag menar att jag och
            Skogsstyrelsen är överens om att man också utifrån det material
            som finns faktiskt kan agera. Framför allt ankommer det på de
            enskilda skogsägarna att göra det.
          </note>
          <note n="b3256b45">
            Jag är helt medveten om att de undersökningar som Skogsstyrelsen
            har gjort inte är fullständiga och inte ger en total bild av problemet.
            Men jag menar, liksom Skogsstyrelsen, att det ges en tillräcklig
            bild av problemet. Sedan får det väl ankomma på den enskilde skogsägaren
            att hantera sin mark och att ta ansvar för den egna skogen.
          </note>
          <note n="606eaa41">
            En annan sak är att det ibland kan vara lättare för de stora
            skogsägarna att göra det som Maggi Mikaelsson tar upp. Men trots
            allt finns det samarbetsformer beträffande de mindre skogsägarna.
            Med den starkt decentraliserade organisation som Skogsstyrelsen
            har finns faktiskt den rådgivning och den kunskap som
          </note>
          <note n="dd9279bc">
            Skogsstyrelsen kan tillhandahålla rikt representerade ute och
            tillgängliga också för de mindre skogsägarna.
          </note>
          <note n="0e04d349">
            Det här med framåt och bakåt har också bäring på det som Ragnhild
            Pohanka sade här tidigare. Vad vi möjligen inte är överens om
            är - det är alltså inte så att jag skulle underskatta problemets
            allvar eller storlek - i vilken utsträckning staten och Skogsstyrelsen
            skall åtgärda själva problemet. Jag anser att det är den enskilde
            skogsägaren som enligt skogsvårdslagstiftningens intentioner skall
            göra det. Möjligen har
          </note>
          <note n="835c9256">
            Maggi Mikaelsson och/eller Ragnhild Pohanka en annan uppfattning
            där.
          </note>
          <note n="79abe09a">
            Jo, Ragnhild Pohanka, tack vare de utmärkta hjälpmedel som riksdagen
            tillhandahåller har jag tagit fram den interpellationsdebatt som
            Ragnhild Pohanka hänvisar till. Men jag ställer mig något frågande
            till vad Ragnhild Pohanka säger om halva löften som skulle ha
            utfärdats av Mats Hellström i debatten i fråga men som man inte
            har levt upp till. Så läser jag inte vad Mats Hellström sade i
            den debatten. Där talas det bl.a. om vad som pågår. Vad Mats Hellström
            säger är i stort sett att det som Ragnhild Pohanka efterfrågar
            faktiskt redan pågår.
          </note>
          <note n="cefe57c2">
            Mats Hellström understryker, liksom jag gör, att vi är överens
            om problemet. Han säger att det som
          </note>
          <note n="86e54aac">
            Ragnhild Pohanka efterlyser redan pågår.
          </note>
          <note n="1851fa8f">
            Vilka de "halva löften" är som skulle ha utställts i den debatten
            och som man inte skulle ha levt upp till kan jag inte riktigt
            förstå.
          </note>
          <note n="5febcf7b">
            Anf. 63 MAGGI MIKAELSSON (v)
          </note>
          <note n="aff5d5ab">
            Herr talman! Jag vet inte om vi är oense om vem det är som skall
            bära ansvaret fullt ut. Självklart har den enskilde skogsägaren
            ett stort ansvar för plantmaterialet och för det sätt på vilket
            plantmaterialet hanteras. Man skall ju leva upp till skogsvårdslagens
            krav.
          </note>
          <note n="200a99c8">
            Nu handlar det emellertid om försyndelser begångna då en ny process/metod
            introducerades som kanske inte var värderad fullt ut när den kom
            till stånd och började användas. Det är svårt att fullt ut veta
            vilka konsekvenserna därav kan bli.
          </note>
          <note n="b327aca4">
            Inte heller är det så enkelt, tror jag, att utkräva ansvar i
            en rättslig process. Dels har preskriptionstiden i många fall
            gått ut. Det här skall ju göras efter två år.
          </note>
          <note n="69b86d24">
            Två år efter det att den här metoden introducerades var det ingen
            som hade en aning - i varje fall var det väldigt litet debatt
            om detta - om att det här är någonting som är dåligt. Dels har
            tioårsfristen för de första planteringarna gått ut.
          </note>
          <note n="bf8330a9">
            Många gånger är det, som sagt, enskilda skogsägare som har agerat.
            Jag har bland mina papper skrivelser och även skriftväxling med
            Skogsstyrelsen om de här problemen. De uppmärksammades på ett
            tidigt stadium. Ändå har det inte hänt något. Här tycker jag att
            samhället har ett ansvar när det gäller att ge de här människorna
            möjlighet att faktiskt få en ordentlig bedömning av om det har
            gått fel eller inte. I så fall tycker jag att samhället har ett
            ansvar också i fråga om att bidra till att människor kan få rättelse.
            Hur det skall gå till kan jag inte ge ett rakt besked om här.
            Det här är i alla fall viktigt.
          </note>
          <note n="99be9495">
            I vissa fall kan det också vara så att man från
          </note>
          <note n="2559d088">
            Skogsstyrelsen upplever att det kanske inte alltid kommit ut
            så bra råd. Det är inte så lätt att efteråt komma och säga att
            man skulle ha gjort detta förr. Jag tror alltså att processen
            inte är helt enkel för Skogsstyrelsen heller när det gäller att
            hantera försyndelser gjorda 15 eller 20 år bakåt i tiden. Därför
            tycker jag att det är viktigt att ta ett initiativ - kanske inte
            för inventeringens skull utan kanske mera för att få en ordentlig
            samling och en diskussion med berörda parter; detta för att slippa
            en ytterlighetsdebatt där en del talar om katastrof och andra
            säger att det här är ingenting. En sådan debatt är inte fruktbar
            för framtiden.
          </note>
          <note n="c8217240">
            Man kan ju tänka sig att om bara en bråkdel av oron är berättigad,
            betyder det att vi om hundra år kommer att ha rätt mycket virke
            av dålig kvalitet. Det tycker jag är allvarligt. Den kvalitetsförsämring
            som det här innebär i sin mildaste form med rotsnurr -
          </note>
          <note n="3595beb7">
            som betyder sämre tillväxt, svampangrepp, problem med tvärved
            och annat - är svår att uppskatta. Den är icke desto mindre allvarlig,
            för det handlar om en av våra viktigaste näringar.
          </note>
          <note n="d0b5569b">
            Anf. 64 RAGNHILD POHANKA (mp)
          </note>
          <note n="962ece11">
            Herr talman! Jag har naturligtvis också tagit fram den här interpellationen
            ur mina arkiv. Det är möjligt att jag tydde det litet för välvilligt.
            Det står bl.a: Mot bakgrund av de erfarenheter vi har i dag är
            det enligt min mening av betydelse att alla skogsägare och de
            som säljer skogsplantor uppmärksammar behovet av god plantkvalitet
            och omsorgsfull plantering. Det står också att de åtgärder som
            Ragnhild Pohanka efterlyser redan är påbörjade.
          </note>
          <note n="b78e42d0">
            Det har mycket riktigt kommit en del undersökningar, men man
            har inte gjort någonting. Man forskar om bättre plantor, och man
            har fått fram bättre plantor. Men åt det som har hänt gör man
            ingenting.
          </note>
          <note n="ae173b7c">
            Precis som Maggi Mikaelsson säger, är det verkligen viktigt att
            man tittar på framtiden. Men de här planteringarna blir ju nästan
            oanvändbara som virke - såvida de inte faller omkull; då blir
            de ju bara skräp.
          </note>
          <note n="ce79cc66">
            Visst har Mellanskog och de andra uppmärksammat problemen. Men
            det var för dåliga fältförsök innan man började planteringen av
            en miljard plantor.
          </note>
          <note n="8ef72662">
            Det kan vi ju konstatera i dag. Man kan inte starta i den omfattningen
            efter ganska blygsamma fältförsök.
          </note>
          <note n="47dbe468">
            Jag vill ändå fråga om näringsministern är beredd att ta initiativ
            till att man gör en undersökning och åtgärdar problemen. Det är
            det vi måste göra; vi måste göra någonting åt de problem som finns.
          </note>
          <note n="edc7c7b7">
            Anf. 65 Näringsminister STEN
          </note>
          <note n="2aa782d6">
            HECKSCHER (s)
          </note>
          <note n="1292321b">
            Herr talman! Det kan ibland vara svårt att hantera gamla försyndelser;
            det har säkert Maggi Mikaelsson rätt i. I ett sammanhang som detta,
            där vissa forsknings- och utvecklingsresultat senare visar sig
            - tror jag man i det här fallet skall säga - vara ofullständiga,
            och dessutom ligger så långt tillbaka i tiden som det nu var frågan
            om, så tror inte jag egentligen att det är något större problem.
            Jag tror inte att Skogsstyrelsens nuvarande personal känner sig
            särskilt bunden av utlåtanden och annat som kan ha gjorts tidigare.
          </note>
          <note n="c2b85516">
            Jag anser att Skogsstyrelsen har utfört saker och ting. Det har
            jag fått redovisat för mig, och jag skall gärna se till att både
            Maggi Mikaelsson och Ragnhild
          </note>
          <note n="a45ca084">
            Pohanka i detalj får ta del av detta.
          </note>
          <note n="7c874b4a">
            Jag anser dessutom att det är där ansvaret ligger.
          </note>
          <note n="b8a78d24">
            Skogsstyrelsen skall utföra detta. Jag anser inte att det behövs
            några speciella åtgärder från regeringens sida för att Skogsstyrelsen
            skall ta frågorna på allvar och arbeta med dem.
          </note>
          <note n="dc8e76a8">
            Det är inte heller så att det här är ett stängt kapitel i Skogsstyrelsens
            aktivitet. Den har för avsikt att fortsätta med det här och t.ex.
            i samarbete med forskare och med hänsyn till de forskningsrön
            som nu finns försöka ta fram skötselrekommendationer för skadade
            bestånd. Den har också för avsikt att ha den typ av samtal som
            efterlyses här av Maggi Mikaelsson, t.ex. med SLU. Man vill låta
            forskarnas synpunkter möta skogsägarnas synpunkter, så att det
            blir lättare för skogsägarna som skall ta det här ansvaret att
            veta vad de skall göra.
          </note>
          <note n="7f03fa03">
            Det här är ingalunda ett stängt kapitel där ingenting händer.
            Tvärtom är det mitt bestämda intryck och min fullständiga övertygelse
            att Skogsstyrelsen arbetar vidare med de här problemen. På det
            viset skall det vara och regeringen behöver enligt min mening
            inte ta några särskilda initiativ där.
          </note>
          <note n="274ddafb">
            Överläggningen var härmed avslutad.
          </note>
          <note n="24bdc498">
            12 § Svar på interpellation 1994/95:125 om uppehållstillstånd
            för eritreaner
          </note>
          <note n="c26954ec">
            Anf. 66 Statsrådet LEIF BLOMBERG (s)
          </note>
          <note n="2033094b">
            Herr talman! Ingrid Näslund har i en interpellation ställt frågor
            till mig angående eritreanerna i Sverige med lagakraftvunna avvisningsbeslut.
          </note>
          <note n="f294004d">
            Jag vill inledningsvis ge en kort bakgrund. I Sverige finns för
            närvarande ca 400 eritreaner med lagakraftvunna avvisningsbeslut.
            Det är således fråga om personer som bedömts sakna tillräckliga
            skäl enligt utlänningslagen för att få stanna här, och som har
            fått sina asylansökningar avslagna och därmed skall lämna Sverige.
            Som Ingrid Näslund uppger har det under en längre tid varit nästintill
            omöjligt att verkställa avvisningsbeslut till Eritrea. Detta eftersom
            det inte utfärdats nödvändiga resedokument från Eritreas sida.
          </note>
          <note n="1ad60099">
            Eritreas ovilja att ta emot sina egna medborgare strider mot
            folkrätten att alla människor har en grundläggande rätt att återvända
            till sitt hemland, och alla stater har motsvarande skyldighet
            att ta emot sina medborgare.
          </note>
          <note n="883b0b14">
            Maj-Lis Lööw besökte som regeringens emissarie
          </note>
          <note n="1474ee04">
            Eritrea i februari i år och fick då löfte från den eritreanska
            regeringen att man skulle bevilja de aktuella personerna inresa
            i landet. Detta skulle ske så snart som möjligt. En identifieringsprocess
            har därefter inletts med eritreanska ambassaden för att fastställa
            personernas eritreanska identitet. Hittills har utvisningen av
            tre personer, utvisade på grund av brott, verkställts. Ytterligare
            ett femtontal personer har också accepterats av ambassaden.
          </note>
          <note n="43433740">
            När det gäller Ingrid Näslunds första fråga huruvida en vistelsetid
            på 3 till 5 år i sig utgör en grund för att få stanna av humanitära
            skäl, är svaret i dessa fall normalt ett nej. Däremot kan en lång
            vistelsetid tillsammans med andra omständigheter i vissa fall
            utgöra så starka skäl av humanitär art att en ny ansökan skall
            kunna bifallas. Att det förflutit lång tid efter det att avvisningsbeslutet
            meddelats är inte ensamt ett skäl att bevilja tillstånd. Dessutom
            finns det en yttersta gräns för hur länge ett av- eller utvisningsbeslut
            gäller. Har ett sådant beslut inte verkställts inom fyra år, så
            preskriberas det.
          </note>
          <note n="5367fa18">
            Ingrid Näslund har vidare frågat om vilka garantier som finns
            för att personer från olika politiska grupperingar blir väl mottagna
            vid ett återvändande. Några sådana garantier finns inte, men i
            varje persons asylärende har en bedömning gjorts av personens
            skyddsbehov. Om nya skäl har tillkommit, får man åberopa dessa
            i en ny ansökan till Utlänningsnämnden.
          </note>
          <note n="41ffe105">
            Slutligen har Ingrid Näslund frågat om det inte finns möjlighet
            att ge de aktuella eritreanerna uppehållstillstånd i Sverige.
            Vi har under en lång tid försökt förmå Eritreas regering att ta
            sitt ansvar. Maj-Lis
          </note>
          <note n="a9868909">
            Lööws resa för någon månad sedan innebar ett genombrott, och
            en process har nu inletts. Jag tycker att det vore fel att i detta
            läge helt avbryta denna process.
          </note>
          <note n="14c75e2a">
            Anf. 67 INGRID NÄSLUND (kds)
          </note>
          <note n="ac98e841">
            Herr talman! Invandrarminister Leif Blomberg!
          </note>
          <note n="bc0281a9">
            Jag ber att få tacka så mycket för svaret på min interpellation.
            Jag tycker kanske att den bakgrund som ges här är något ofullständig,
            och det har kanske heller inte varit avsikten att på något sätt
            göra anspråk på att den skulle vara fullständig.
          </note>
          <note n="06907703">
            Eritrea har stora svårigheter som jag tycker att det är viktigt
            att ta hänsyn till i det här fallet. Det finns som bekant 400
            000 flyktingar i Sudan, och i andra länder i närområdet finns
            också många flyktingar. Att därför, som även görs i detta svar,
            tala om ovilja från
          </note>
          <note n="466882ec">
            Eritreas sida efter ett 30-årigt krig tycker jag ändå är märkligt.
          </note>
          <note n="2e947c97">
            När det gäller Maj-Lis Lööws rapporterande i februari att det
            nu från Eritreas sida finns en vilja att lösa knutarna, vet jag
            inte riktigt hur långt man är villig att gå. Enligt ett svar från
            Eritreas ambassad på en förfrågan i april om Eritrea nu var villigt
            att ta ansvar för de eritreaner som finns i Sverige och fått avvisningsbeslut,
            sades att det i så fall rörde sig om ett betydligt mindre antal
            än de aktuella 400 som invandrarministern har talat om i svaret.
            Man räknade med att det totalt skulle kunna röra sig om 100 eller
            maximalt 150
          </note>
          <note n="d506e85f">
            personer. Jag har på olika håll fått olika siffror. Jag hade
            själv från början skrivit 400 i min interpellation, men efter
            att ha fått en betydligt lägre siffra från många olika håll ändrade
            jag på den siffran.
          </note>
          <note n="0c215219">
            Man menar också från ambassadens sida, att om
          </note>
          <note n="b901f4a5">
            Eritrea skulle ta emot en del av dessa personer skulle man i
            så fall förvänta sig att de kommer med en utbildning i kappsäcken.
            Man tänker på alla de år som dessa eritreaner har vistats här
            i Sverige. Tiden har bara runnit i väg för dem. Det har oftast
            rört sig om unga personer, vilket vi har samtalat om vid något
            tidigare tillfälle. Det vore naturligtvis oerhört väsentligt att
            de har någon form av utbildning med sig. Man har också sagt att
            man bara har ansvar för de eritreaner som kom till Sverige efter
            befrielsekrigets slut, och som alltså inte har flytt undan kriget
            och den kamp som man gemensamt skulle utföra.
          </note>
          <note n="fcf45eea">
            Herr talman! Bakom siffrorna på 100, 200, 400, eller vad det
            nu är, finns det lika många enskilda människoöden. Det är människor
            som har slitits mellan hopp och förtvivlan under en lång följd
            av år. De anser sig att gång på gång ha fått positiva signaler
            från regeringshåll. Pierre Schori uttalade som svar på en spontan
            fråga från mig den 16 februari detta år:
          </note>
          <note n="051ef894">
            "Man kommer att ta hänsyn till humanitära skäl i det här fallet.
            En lång tids vistelse i Sverige är generellt sett ett sådant skäl.
            Man får dock se till varje enskilt fall."
          </note>
          <note n="fdf252e2">
            Jag vet att det svaret i sig tände förhoppningar hos många eritreaner
            och också hos många av dem i flyktingorganisationer, kyrkor, osv.
            som har försökt att hjälpa dessa människor att det skulle bli
            en annan sakernas ordning. Leif Blomberg har också uppfattats
            ge en uppmaning till förnyad ansökan, och det gjordes vissa överenskommelser
            på rikskonferensen Ny i
          </note>
          <note n="6f8dfe10">
            Sverige den 10 maj. Ny ansökan om uppehållstillstånd av humanitära
            skäl på grund av lång tid i Sverige skall behandlas generöst,
            var det bud som gick ut i
          </note>
          <note n="a76cccdb">
            Umeå.
          </note>
          <note n="4e6cb475">
            Uttalanden av detta slag från Pierre Schori och
          </note>
          <note n="99dabb74">
            Leif Blomberg väcker, som jag tidigare sade, stora förhoppningar.
            Jag vet också att Georg Andersson ett par dagar senare var i Umeå
            och upprepade ungefär samma sak. Allt detta gör att människor
            börjar att hoppas.
          </note>
          <note n="7952c1bb">
            Det jag nu undrar är hur Utlänningsnämnden skall gå till väga
            när den behandlar nya ansökningar. Jag känner till en del fall
            där man har skickat in nya ansökningar, åtminstone efter det att
            Pierre Schori svarade i debatten här i riksdagen. Man har då fått
            till svar att det inte finns några nya omständigheter i ansökan
            i förhållande till den ansökan som tidigare ingivits, och därför
            blev det avslag än en gång. Hur skall Leif Blomberg få Utlänningsnämnden
            att agera på ett generösare sätt?
          </note>
          <note n="c9beceeb">
            Anf. 68 EVA JOHANSSON (s)
          </note>
          <note n="1dd8a676">
            Herr talman! Också jag vill göra ett par kommentarer i det här
            ärendet. Den första är naturligtvis att folkrätten här som i alla
            andra sammanhang är mycket viktig och att Sverige har ett alldeles
            speciellt ansvar, och har tagit ett sådant ansvar, under lång
            tid. Det tycker jag är bra att Sverige fortsätter med.
          </note>
          <note n="f30d9e6a">
            Den andra kommentaren är att de problem som har uppstått är frukten
            av att den tidigare regeringen inte på något sätt förmådde att
            hantera frågan.
          </note>
          <note n="3fd936dc">
            Det var ju faktiskt så att biståndsminister Alf
          </note>
          <note n="54f38b9e">
            Svensson t.o.m. började hota att dra in biståndet till
          </note>
          <note n="36c98ee0">
            Eritrea om de inte efterkom Sveriges krav att omedelbart ta emot
            de avvisade.
          </note>
          <note n="85cb5416">
            Detta rimmar ganska illa med det Ingrid Näslund nu pratar om,
            nämligen att de borde ha utbildats och tagits om hand bättre här
            i landet. Den här aktiviteten från Ingrid Näslunds sida hade säkert
            gjort mycket mer nytta under den föregående mandatperioden.
          </note>
          <note n="46d02389">
            Detta är en mycket svår situation för de personer som det gäller
            - hur många de nu än är. Därför tycker jag att det är mycket bra
            att den socialdemokratiska regeringen omedelbart tog tag i frågan
            och nu har handlat. Regeringen har handlat så till vida att den
            har en överenskommelse med den eritreanska regeringen om att de
            skall starta den här identifieringsprocessen så att det är möjligt
            att komma till rätta med varje enskilt ärende.
          </note>
          <note n="5de766f6">
            Jag tycker också att det finns en mycket glädjande öppning i
            Leif Blombergs svar. Jag kan inte läsa ut något annat än att de
            långa vistelsetiderna och starka humanitära skäl gör det möjligt
            att få en ny prövning i varje enskilt fall. Längre än så kan vi
            naturligtvis inte komma. Att det skulle vara en allmän prövning
            av hela gruppen är främmande för vår asyllagstiftning.
          </note>
          <note n="daa2fa88">
            Däremot vänder jag emot det som litet grand ligger i Ingrid Näslunds
            fråga, och därför också återfinns i svaret, nämligen en antydan
            om att det skulle finnas ett skyddsbehov för dessa personer, att
            det skulle vara farligt för dem att återvända till Eritrea. Vid
            mina besök där nere och vid andra kontakter har jag inte funnit
            någonting som tyder på att det skulle vara farligt att återvända
            till Eritrea, inte heller för den som har en annan uppfattning
            än den nuvarande regeringen där nere av vad som har hänt i Eritrea
            och vad som bör hända där.
          </note>
          <note n="db44300c">
            Många EPLF:are har återvänt, och det finns gott om exempel på
            f.d. EPLF:are som nu arbetar aktivt inom Eritrea för att ta fram
            en ny demokratisk konstitution och deltar i återuppbyggnadsarbetet.
            Detta är naturligtvis viktigt att säga så att det inte framstår
            som om den här omprövningen skulle ske av skyddsskäl.
          </note>
          <note n="88dabeeb">
            Herr talman! Dessutom skulle jag vilja säga att det är av stort
            intresse såväl för Eritrea och Sverige som för hela det internationella
            samfundet att alla krafter sätts in för att stödja en demokratisk
            utveckling i
          </note>
          <note n="70f11640">
            Eritrea. Eritrea har fajtats för sin frihet och för sin rätt
            till självbestämmande. De behöver ett stort stöd nu, både materiellt
            för att klara den mycket svåra sociala situationen i landet med
            mycket svår fattigdom och för att bygga upp nya demokratiska strukturer.
            Det är kanske till syvende och sist det som långsiktigt visar
            sig vara det allra viktigaste med den nuvarande regeringens handlande.
            Vi måste få bort låsningen mellan biståndsverksamheten och dessa
            asylärenden. Vi måste se till att det svenska biståndet kan användas
            till att stödja en demokratisk utveckling.
          </note>
          <note n="a8e193a9">
            Anf. 69 GUSTAF VON ESSEN (m)
          </note>
          <note n="9af90f43">
            Fru talman! Det är ju inte tillfredsställande att människor kan
            komma att avvisas efter tre till fem år.
          </note>
          <note n="5fb8cd2f">
            Det är ju en mycket lång tid för många. Inte minst de yngre har
            kanske levt en stor del av sitt liv här i Sverige.
          </note>
          <note n="4526c128">
            Det har ju berörts här varför det inte har gått att avvisa dem.
            Eritrea har inte velat ta emot sina egna medborgare. Jag tycker
            att det i sig är en otillfredsställande situation. Eritrea är
            nu ett fritt land, tillhör
          </note>
          <note n="b360be4e">
            FN-systemet och har gjort åtaganden att skydda sina medborgare
            och ta hand om dem precis som alla andra länder.
          </note>
          <note n="758ff9a1">
            Nu tycks det finnas möjligheter för eritreanerna att återvända
            successivt, och det måste hälsas med tillfredsställelse, inte
            minst för landet Eritrea självt. Det behövs naturligtvis människor
            med viss utbildning för att bygga upp landet.
          </note>
          <note n="2900b12b">
            Vi har ju länge här i riksdagen och i andra sammanhang efterlyst
            en tydligare återvandringspolitik.
          </note>
          <note n="54f10133">
            Nu diskuteras ju detta i Flyktingspolitiska kommittén där jag
            är ledamot. Vi funderar väldigt mycket på hur vi skall hantera
            återvandringsfrågorna och hur man skall kunna koppla bistånd och
            återvandring på ett sätt som gör att återvandring blir ett mer
            naturligt inslag för de människor som sökt skydd här under en
            period.
          </note>
          <note n="d751d1d0">
            Det har nämligen sagts att nära en tredjedel av alla akademiskt
            utbildade personer i Afrika - då talar jag om Afrika i dess helhet
            - bor utanför Afrika. De har alltså flyttat till Västerlandet,
            USA, Kanada, Australien eller vad det nu kan vara och framlever
            sina dagar där. Det kan man i och för sig inte ha så mycket att
            invända mot, men de skulle kanske behövas i Afrika för att vara
            med och bygga upp sitt land och förbättra situationen och förhållandena
            för de boende i respektive länder.
          </note>
          <note n="7b268b7d">
            Därför är det viktigt att även eritreanerna här får en möjlighet
            - och jag ser det faktiskt som en möjlighet - att återvända till
            sitt land för att vara med och bygga upp det och bidra till en
            förbättrad utveckling.
          </note>
          <note n="99210db5">
            Jag sade inledningsvis att detta har tagit lång tid, och det
            är högst beklagligt. Nu kan man ju säga att det har fallit ut
            i så måtto att Maj-Lis Lööws mission nere i Eritrea har inneburit
            att man nu börjar processa identiteter och så småningom mottagande.
            Om detta lyckades av Maj-Lis Lööw personligen eller om marken
            var förberedd under den borgerliga regeringen och hon skördade
            frukterna kan man ju diskutera. Jag tycker att det är mindre intressant.
            Det intressanta är ju att Eritrea nu är berett att diskutera.
          </note>
          <note n="05105050">
            Det är klart att man i det här sammanhanget inte kan komma undan
            en diskussion om bistånd kopplat till viljan att ta emot. Jag
            menar att en återvandringspolitik skall kunna vara utformad så
            att bistånd och återvandring får en närmare koppling. Vi är inte
            där ännu, och vi kan kanske inte åstadkomma det i detalj denna
            gång. Men jag tror att vi måste arbeta successivt och mer medvetet
            i de banorna för att möjliggöra för många utbildade flyktingar
            och invandrare att återvända till sina länder och vara med och
            bygga upp dem.
          </note>
          <note n="dcc9eeb9">
            Anf. 70 Statsrådet LEIF BLOMBERG (s)
          </note>
          <note n="dde345c0">
            Fru talman! Låt mig kommentera litet av det Gustaf von Essen
            säger om återvändarpolitik. Det är en viktig fråga. Vi har ju
            också tillsatt en kommitté som arbetar med denna. Gustaf von Essen
            finns med där.
          </note>
          <note n="2c5678d4">
            Jag tror att det är viktigt att vi får en diskussion kring just
            återvändarpolitiken.
          </note>
          <note n="33173b1f">
            Jag tror att det är värdefullt för människor att kunna återvända
            hem om de kan och vill göra det. Det är bra om vi kan hitta former
            för att rusta dem bättre för att göra en större insats i sitt
            hemland än vad de kunde innan de begav sig därifrån. På det sättet
            kan vi skapa bättre förutsättningar såväl för individerna och
            för medmänniskor i det land man kommer att återvända till som
            för landet i fråga. Jag tycker att det är ett bra sätt att bedriva
            någon form av biståndspolitik i kombination med flyktingpolitik.
            Vi ser fram emot att få förslag från er och att vi sedan kan ha
            en diskussion under hösten i en remissrunda osv. Sedan får vi
            se var vi kan landa så småningom.
          </note>
          <note n="35bc5201">
            En aktuell fråga är den om våra bosnier. Den håller man ju på
            att diskutera. Det finns ju vissa åtgärder som pågår också, t.ex.
            läkare i Bosnien osv.
          </note>
          <note n="88b8c074">
            Jag skulle för övrigt bara vilja försöka beskriva den hantering
            som gäller eritreanerna, sett utifrån ett utlänningsnämndsperspektiv.
            Det är inte regeringen utan Utlänningsnämnden som förfogar över
            möjligheterna.
          </note>
          <note n="ff10e190">
            Jag har varit i kontakt med Johan Fischerström och fått redovisat
            vad man kommer att ta hänsyn till i händelse av att en eritrean
            som har fått avvisningsbeslut i Sverige kommer in med en ny ansökan,
            vilket är fullt möjligt. Det är en rättighet man har som människa.
          </note>
          <note n="56c4949f">
            Det finns en praxis i denna typ av frågor som går ut på följande:
            Att ha varit i Sverige under mycket lång tid - fyra år eller en
            ännu längre period - utgör som jag sade tidigare inte automatiskt
            skäl att få stanna i Sverige. Det måste också tillkomma andra
            omständigheter.
          </note>
          <note n="43511b07">
            Jag har träffat många eritreaner - senast i Umeå, vilket Ingrid
            Näslund åberopade. Jag satt också i en liten överläggning med
            ett antal eritreaner. Jag förstår att de har haft det väldigt
            jobbigt och svårt och att de fortfarande har det väldigt jobbigt
            och svårt. Många av de eritreaner som finns i vårt land har funnits
            här under lång tid. De flesta kom faktiskt för fyra eller upp
            till fem år sedan. Säkert kan man må väldigt psykiskt dåligt av
            att ha vistats i vårt land utan att veta om man skulle hem eller
            om man skulle få stanna.
          </note>
          <note n="47680588">
            Kanske har hopp väckts och släckts igen. Att det har varit väldigt
            påfrestande för dessa människor inser jag också.
          </note>
          <note n="27da3c61">
            Det är mot den bakgrunden det i praktiken finns möjligheter för
            Utlänningsnämnden att ta hänsyn till om människor har varit lång
            tid i Sverige och om de mår dåligt. Om man med intyg från läkare
            eller kurator eller på annat trovärdigt sätt kan styrka att man
            faktiskt har farit ganska illa av situationen kan det, sammanvägt
            med annat, vara av sådan tyngd att man kan få uppehållstillstånd
            av den anledningen - på humanitär grund.
          </note>
          <note n="235d5b72">
            Det är så våra eritreaner får göra. De får gå in med nya ansökningar
            om de själva tycker att de har goda skäl till det. De får motivera
            ansökan utifrån dessa utgångspunkter.
          </note>
          <note n="777f0fb7">
            Det finns också en tredje fråga som är viktig att ha med i bilden.
            Utlänningsnämnden får inte anse att individen har motarbetat verkställigheten,
            t.ex. genom att hålla sig undan, gömma sig från myndigheter osv.
          </note>
          <note n="8e957452">
            Då har man själv satt sig i en ohållbar situation. Det görs en
            mer strikt bedömning av den typen av fall.
          </note>
          <note n="2e22c60a">
            Det är en praxis som jag tror kan vara rimlig. Om de eritreaner
            som finns i vårt land i dag har varit här länge, mår psykiskt
            dåligt och kan styrka det och inte heller har motarbetat verkställigheten
            finns det möjligheter för dem att gå in med en ny ansökan och
            få den behandlad. Sannolikheten för att den skall bli positivt
            behandlad utifrån dessa utgångspunkter är relativt stor, vill
            jag påstå.
          </note>
          <note n="a8bcfe1b">
            Jag har träffat många - jag vet inte hur många -
          </note>
          <note n="df16e93e">
            som etablerat någon form av anknytning sedan de kom till Sverige
            med någon som har uppehållstillstånd här eller som är född och
            uppvuxen här och är svensk medborgare. Jag har träffat ett antal
            sådana personer. De fallen är en fråga för den nya lagstiftningen,
            som sannolikt kommer att gälla från den 1
          </note>
          <note n="f443f71f">
            juli, om möjlighet att söka uppehållstillstånd av anknytningsskäl
            också från Sverige. I vissa fall skulle man kunna beviljas uppehållstillstånd
            av anknytningsskäl utan att behöva åka hem. Det skulle kunna vara
            en möjlighet för eritreanerna i den mån andra skäl inte finns
            att tillgå.
          </note>
          <note n="f3f09fd8">
            Jag vill som upplysning säga att detta är Utlänningsnämndens
            praxis. Det som jag sade vad gäller anknytning har jag lagt till.
            Man har rätt som människa, person och eritrean i Sverige att åberopa
            båda dessa skäl för att få stanna.
          </note>
          <note n="f2d98422">
            Men jag vill avslutningsvis säga att det inte finns asylskäl.
            Man kan åberopa asylskäl på nytt om det har kommit in nya omständigheter
            i bilden, men i huvudsak har eritreanerna inga asylskäl.
          </note>
          <note n="3ea593b0">
            Anf. 71 INGRID NÄSLUND (kds)
          </note>
          <note n="e38ac8ab">
            Fru talman! Jag ber att få tacka för det klarläggande som Leif
            Blomberg kom med i det senaste anförandet. Jag tycker att det
            var intressant.
          </note>
          <note n="e1adafc0">
            När det gäller personer som har hållit sig undan av rädsla vill
            jag säga att det beror på att de har mått dåligt. Det kan finnas
            verkliga förklaringar till att en del har gjort så. Man skulle
            ändå inte ha kunnat verkställa avvisningsbeslutet på grund av
            den inställning som funnits i Eritrea. Det är skälet till att
            de inte har kunnat avvisas. Att då gå på att en del har känt en
            sådan fruktan att de har hållit sig undan tycker jag är ganska
            grymt, särskilt som det i en del fall rör sig om mycket unga människor.
          </note>
          <note n="d0d99f0e">
            Jag skulle vilja vädja om att man inte går alltför mycket efter
            bokstaven utan bedömer de nya ansökningarna i humanitär anda.
          </note>
          <note n="61cf0ae9">
            Jag känner ändå en ganska stor oro för hur Utlänningsnämnden
            kommer att behandla dessa ansökningar. Jag tycker som jag har
            sagt tidigare att det faktum att det gått så lång tid i sig är
            ett mycket starkt skäl, som faktiskt blir humanitärt. För en del
            har hela ungdomen förrunnit. De står utan utbildning, och många
            av dem har varit större del av sitt vuxna eller halvvuxna liv
            här i Sverige än i Eritrea. För dem är det alltså ett ganska främmande
            land som de i så fall återvänder till.
          </note>
          <note n="04c3562c">
            Jag skall inte gå in så mycket på frågan om eventuella asylskäl.
            Det har konstaterats av flera talare att sådana inte finns. Men
            jag vet att det finns olika personer bland de sökande. Det finns
            sådana som tillhör minoriteter, t.ex. Det har sagts från Amnestys
            sida att det förekommer förföljelser av sådan som har andra politiska
            åsikter. Jag är inte så säker på att det förhåller sig på det
            sätt som man har låtit påskina från flera håll.
          </note>
          <note n="4bbe196e">
            Jag undrar om det på något sätt utgår starka signaler till Utlänningsnämnden.
            Jag tror att eritreanerna har förhoppningar om att det skall löna
            sig att komma in med en ny ansökan efter de utspel som invandrarminister
            Leif Blomberg har gjort, bl.a. uppe i Umeå.
          </note>
          <note n="e974d65f">
            Jag tycker att det är väldigt viktigt att dessa människor känner
            att vi tänker på dem, var och en personligen, och att de verkligen
            har chansen att få en individuell bedömning som kan ge verkan.
          </note>
          <note n="a692c358">
            Anf. 72 EVA JOHANSSON (s)
          </note>
          <note n="e3e61e9a">
            Fru talman! Det görs en individuell bedömning av alla sådana
            här ärenden. Jag tycker att det är viktigt att det är så. Jag
            tycker att det är ett bra besked som
          </note>
          <note n="773c48bd">
            Leif Blomberg ger om att det inte finns några asylskäl att åberopa.
          </note>
          <note n="f046bf70">
            Ingrid Näslund framför återigen rykten om att det skulle finnas
            Amnestyrapporter om att det förekommer saker som skulle utgöra
            fara för personer vid återvändandet till Eritrea. Jag har via
            Amnesty försökt att få de ryktena bekräftade. De kan inte hitta
            den rapport som skulle bekräfta de ryktena, så jag tror nog att
            vi kan avskriva dem. Om Ingrid Näslund har bevis för att det skulle
            vara farligt för någon att återvända till Eritrea bör hon komma
            fram med dem, för då är det viktigt. Men jag har vid mina resor
            där nere och vid andra kontakter inte kunnat hitta någonting sådant,
            och då tycker jag inte att vi här i riksdagen skall medverka till
            att fortsätta att sprida sådana rykten.
          </note>
          <note n="40648e13">
            Den regim som finns där nere behöver hjälp med mycket i sin strävan
            att bygga upp ett demokratiskt samhälle. Såvitt jag kan förstå
            är det deras ambition.
          </note>
          <note n="187b870f">
            Med de besked som Leif Blomberg har givit nu och det arbete som
            har satts i gång efter Maj-Lis
          </note>
          <note n="15d44813">
            Lööws resor i Eritrea och samtal med regimen där nere har vi
            både lagt grunden för en bra lösning för de personer som det gäller
            och för ett fortsatt biståndssamarbete. Jag tycker att både Leif
            Blomberg och andra i regeringen som har varit inblandade - inte
            minst Maj-Lis Lööw - skall ha all heder av det.
          </note>
          <note n="066fd8fd">
            Det är ett mycket glädjande besked för de 400
          </note>
          <note n="fb13edec">
            eritreaner, eller hur många det nu kan vara, som finns här i
            Sverige i dag och väntar på besked i sina uppehållstillståndsärenden.
            Men det är som jag sade minst lika viktigt att vi nu kan se fram
            emot att fördjupa biståndssamarbetet med Eritrea.
          </note>
          <note n="d72fb912">
            Eritrea är ett av de länder som har det kanske allra största
            behovet av bistånd från oss.
          </note>
          <note n="e86e6ae8">
            När det gäller Utlänningsnämnden vill jag bara skicka med det
            budskapet att jag utgår från att den handskas med den här frågan
            på ett både humanitärt och klokt sätt. Jag kan inte tänka mig
            att nämnden behöver några ytterligare anvisningar från Leif Blomberg.
            Jag tycker att han har varit mycket tydlig i denna fråga.
          </note>
          <note n="0ff75674">
            Anf. 73 GUSTAF VON ESSEN (m)
          </note>
          <note n="979a8c4d">
            Fru talman! Jag är själv ledamot i Utlänningsnämnden, och jag
            är inte så säker på att jag vill ha anvisningar från Leif Blomberg
            om hur vi där skall handlägga ärendena. Däremot kan det hända
            att Utlänningsnämnden på grund av olika omständigheter vill skicka
            upp ärenden för praxisavgörande, men det är en annan sak, som
            såvitt jag nu kan förstå inte är aktuell.
          </note>
          <note n="e2779428">
            Jag finner i stället den redogörelse som Leif
          </note>
          <note n="5bb1a357">
            Blomberg lämnade för hur Utlänningsnämnden skall hantera dessa
            frågor vara alldeles riktig. Det skall gå till på det sättet,
            och så kommer det att gå till. Varje ärende kommer att bedömas
            enskilt, och det kan visst,
          </note>
          <note n="84a98199">
            Eva Johansson, finnas vissa som har asylskäl och som kan betraktas
            som flyktingar. Det kan man inte utesluta. Alla skäl skall prövas,
            givetvis också anknytningsskäl i enlighet med den nya lagstiftning
            som vi förutsätter skall träda i kraft den 1 juli. Också humanitära
            skäl kan komma i fråga.
          </note>
          <note n="470b32c0">
            Allt detta finns med i Utlänningsnämndens sätt att hantera dessa
            ärenden. Jag ser inget märkligt i detta, utan det går helt normalt
            till på detta sätt.
          </note>
          <note n="e5c13c3b">
            Jag tycker vidare möjligtvis att engagemanget från svensk sida,
            t.ex. från kyrkligt håll, för personer från
          </note>
          <note n="a42d4a69">
            Eritrea liksom för andra grupper av människor som möjligen står
            inför en situation där de kan komma att avvisas, snarare borde
            gälla att man skulle hjälpa dessa personer till ett återvändande.
            De borde på olika sätt stödjas i återvändandeperspektivet, i stället
            för att man till varje pris skall försöka hitta möjligheter för
            dem att stanna kvar, gömma sig osv. Jag menar att det är viktigt
            att folkrörelserna, kyrkor och andra intresserade nu verkligen
            ser möjligheter i att hjälpa människor till ett återvändande snarare
            än till att bita sig fast.
          </note>
          <note n="91a8512b">
            Har myndigheterna så småningom kommit fram till att det inte
            föreligger några skäl till uppehåll, skall en avvisning ske, och
            då är det väl viktigt att man hjälper till med att genomföra den
            avvisningen på ett så värdigt och vettigt sätt som möjligt. Där
            har verkligen många svenskar ett engagemang som man borde kunna
            använda till att bistå i avvisningssituationen snarare än till
            nya försök till överklaganden.
          </note>
          <note n="74bbd813">
            Anf. 74 Statsrådet LEIF BLOMBERG (s)
          </note>
          <note n="5b7c4b8f">
            Fru talman! Jag tycker att Ingrid Näslund är inriktad på att
            leta efter det som är negativt i de lämnade beskeden och i hanteringen
            av ärendena. De flesta eritreaner har varit här mycket länge,
            mellan fyra och fem år. Det stora flertalet som har blivit föremål
            för avvisningsbeslut har väntat så länge på att få återvända hem
            eller på att få sitt ärende prövat på nytt i form av en ny ansökan,
            om det finns skäl för det.
          </note>
          <note n="94845fa6">
            Om man mår dåligt och kan styrka det, finns det förutsättningar
            för att detta vid en sammantagen bedömning kan betraktas som ett
            humanitärt skäl för uppehållstillstånd. Mår man inte dåligt, föreligger
            inte detta skäl, och då vidhålls avvisningsbeslutet. Det är
          </note>
          <note n="87ee2af6">
            Utlänningsnämnden som hanterar dessa frågor, och det är naturligt
            att det är så. Jag tycker att det är en bra praxis.
          </note>
          <note n="a53bcc98">
            Sedan kan vi från regeringens men också från våra myndigheters
            utgångspunkter inte se positivt på att personer tar lagen i egna
            händer och säger att de skall bestämma om de skall stanna i Sverige
            eller inte -
          </note>
          <note n="b09d8eac">
            inte Sveriges regering och inte Sveriges riksdag. Vi måste enligt
            min mening vara litet tuffare i de sammanhangen. Om man själv
            medverkar till att tiden i
          </note>
          <note n="45bcb0e1">
            Sverige förlängs, är det en situation som man själv har försatt
            sig i, och då måste man också ta ett individuellt ansvar. Ingrid
            Näslund brukar i andra sammanhang tala om ett sådant - varför
            inte också i dessa sammanhang? Jag tycker att det är en viktig
            synpunkt.
          </note>
          <note n="3c4222f1">
            Jag instämmer i det som Eva Johansson sade om bistånd. Jag tycker
            att det är litet knepigt att så att säga hota eritreanerna med
            straff i form av att vi skulle underlåta att hjälpa människor
            i deras hemland.
          </note>
          <note n="468aed09">
            Jag tycker att det är en konstig politik. Det är viktigt att
            vi i stället på olika sätt medverkar till att återupprätta biståndsrelationerna
            med Eritrea.
          </note>
          <note n="06f1443a">
            Gustaf von Essen, som nu har lämnat kammaren, säger att han inte
            vill ha några anvisningar till Utlänningsnämnden från invandrarministern.
            Invandrarministern vill inte heller ge några sådana anvisningar,
            och han skall inte och får inte göra det. Vad jag har redovisat
            här är Utlänningsnämndens praxis för hanteringen av dessa frågor,
            ingenting annat.
          </note>
          <note n="be9ae17c">
            Anf. 75 INGRID NÄSLUND (kds)
          </note>
          <note n="e13383d0">
            Fru talman! Det var vid slutet av den föregående regeringens
            regeringsperiod som en del av dessa människor började ha varit
            här lång tid, och nu har det faktiskt gått ett år till. De som
            nu har varit här i fyra år hade ett till två år före slutet av
            den förra regeringsperioden varit här i bara två år. Det är en
            mycket stor skillnad. Vid slutet av sin regeringsperiod hade man
            faktiskt kommit fram till att de eritreanska flyktingarna borde
            beviljas permanent uppehållstillstånd av humanitära skäl, men
            man lyckades inte få igenom detta i alla instanser före valet.
          </note>
          <note n="7901465f">
            Man tog också kontakter med företrädare för den nuvarande regeringen
            och fick till svar att man icke borde agera före valet. Så förhåller
            det sig faktiskt med den saken. Annars var man vid den tidpunkten
            beredd att agera för permanenta uppehållstillstånd.
          </note>
          <note n="dfea6bb5">
            Man litade på att den regering som tillträtt skulle fullfölja
            detta.
          </note>
          <note n="688135c0">
            Den nya regeringen har nu kommit fram till ett annat agerande
            på grund av Maj-Lis Lööws framgång nere i Eritrea, men jag menar
            ändå att den långa vistelsetiden för dessa personer som inte har
            någon som helst vilja att återvända är ett starkt humanitärt skäl.
          </note>
          <note n="113aef5a">
            Hur väl man kan lyckas med att få en läkare övertygad om att
            man mår dåligt är något som i mycket är beroende av ens egen personlighet.
            Det är i hög grad beroende av de personliga förutsättningarna
            att framställa den egna saken. Jag vet att läkare många gånger
            ändå kan se igenom detta och komma fram till riktiga bedömningar,
            men detta har ändå väldigt mycket att göra med personligheten.
            Det blir alltså subjektiva bedömningar.
          </note>
          <note n="d50f737c">
            Jag tycker att vistelsetiden i sig skulle tillmätas stor vikt
            i fall där man absolut inte kan se en framtid i att återvända
            och absolut inte flytta tillbaka. Jag tycker inte att det i detta
            läge skulle vara onormalt om
          </note>
          <note n="353c01a8">
            Utlänningsnämnden fick klart för sig att man nu måste se generösare
            på de nya ansökningarna. Jag tycker också att det verkar som om
            Leif Blomberg uppe i
          </note>
          <note n="24ce2cb1">
            Umeå har sagt att dessa personer skall få en generösare behandling.
            I annat fall är det inte stor nytta med hans uttalande.
          </note>
          <note n="da5c86d0">
            När det gäller biståndet har vi från Kristdemokraternas sida
            faktiskt yrkat på ett högre bistånd till
          </note>
          <note n="c64dca40">
            Eritrea under denna mandatperiod än vad den socialdemokratiska
            regeringen har gjort. Viljan att hjälpa till är alltså minst lika
            stor från vår sida. Jag har inget emot att människor flyttar tillbaka
            till Eritrea, om det är deras önskan att göra det, men jag tycker
            inte att det skall läggas dem till last att den eritreanska regeringen
            har hindrat dem från att återvända. Det gäller även om de på något
            sätt inte skulle ha handlat helt lagligt. Jag håller i allmänhet
            på att man skall göra det, men jag tycker att vi verkligen skall
            ha fördrag med dessa människor.
          </note>
          <note n="5594b46d">
            Anf. 76 Statsrådet LEIF BLOMBERG (s)
          </note>
          <note n="632f3bca">
            Fru talman! Jag har inte i Umeå givit uttryck för en uppfattning
            till förmån för en generösare behandling, utan jag har försökt
            att för de eritreaner som jag träffade uppe i Umeå tala om att
            det finns möjlighet att gå in med en ny ansökan, om man önskar
            göra det.
          </note>
          <note n="a446382e">
            Har en eritrean vidare i Sverige träffat en person som det skapats
            starka band till, finns det förutsättningar för ansökan med hänvisning
            till anknytningsskäl. Man kan göra en sådan ansökan för att se
            om den nya lagen är tillämplig i fallet i fråga. Så kan vara förhållandet.
          </note>
          <note n="b7864786">
            Det är vad jag har sagt åt eritreanerna. Sedan är det upp till
            dem själva att göra de överväganden och bedömningar som de själva
            vill i de här sammanhangen.
          </note>
          <note n="fd9a5e22">
            Vistelsetiden har betydelse. Sammantaget med att det är styrkt
            att man mår psykiskt dåligt har den betydelse. Enbart den faktorn
            tillmäts inte så stor betydelse att den utgör en rätt för någon
            att få uppehållstillstånd av humanitära skäl.
          </note>
          <note n="19397651">
            Jag kan förstå att det kan kännas litet knepigt för ett parti
            från den borgerliga regeringen att Maj-Lis
          </note>
          <note n="3def9cf6">
            Lööw, när hon skickades som emissarie av den socialdemokratiska
            regeringen, lyckades få eritreanerna att leva upp till folkrätten.
            I stället för att erkänna att
          </note>
          <note n="3da58fdc">
            Maj-Lis Lööw bedrev en bra diplomati - det är en fördel och ingen
            nackdel att man lyckades hävda folkrätten - låter det när Ingrid
            Näslund pratar som om det är en nackdel att den socialdemokratiska
            regeringen fick eritreanerna att erkänna den folkrättsliga grundprincipen.
          </note>
          <note n="274ddafb">
            Överläggningen var härmed avslutad.
          </note>
          <note n="ebb6d68e">
            13 § Svar på interpellation 1994/95:129 om förvarstagande i utlänningslagen
          </note>
          <note n="1f42f6a2">
            Anf. 77 Statsrådet LEIF BLOMBERG (s)
          </note>
          <note n="71812613">
            Fru talman! Eva Johansson har i en interpellation ställt frågor
            till mig angående förvarstagande av barn, dels vilka åtgärder
            jag kommer att vidta för att förhindra att unga förvarstagna asylsökande
            sätts i häkte, dels vad jag kommer att göra för att regeln om
            att i första hand pröva andra åtgärder än förvar efterföljs i
            högre grad.
          </note>
          <note n="2864358e">
            Inledningsvis vill jag poängtera att ett förvarsbeslut är en
            ingripande åtgärd för den enskilde individen och får därför bara
            förekomma i situationer där det är oundgängligen nödvändigt. Förutsättningarna
            för att ta en utlänning i förvar är därför noga preciserade i
            utlänningslagen.
          </note>
          <note n="022898e7">
            Det är polismyndigheten som är ansvarig för verkställandet av
            ett förvarsbeslut, och den har ett antal olika typer av förvarslokaler
            till sitt förfogande.
          </note>
          <note n="d6d239d7">
            Det finns särskilda förvarslokaler, som t.ex. den i
          </note>
          <note n="81980307">
            Carlslund. Dessutom använder man sig av polisarrest, vid korta
            förvar, samt allmänna häkten och kriminalvårdsanstalter.
          </note>
          <note n="adda939a">
            I mars 1994 beviljade den dåvarande regeringen polisen medel
            för iordningställande och drift av särskilda förvarslokaler för
            utlänningar med avvisningsbeslut. Särskilda förvarslokaler finns
            nu i Carlslund,
          </note>
          <note n="b5c6a9ad">
            Marieberg utanför Karlstad, Flen och Göteborg.
          </note>
          <note n="efd3d28d">
            Min uppfattning är att det naturligtvis är de särskilda förvarslokalerna
            som skall användas i första hand, och endast i undantagsfall bör
            man inkvartera någon på häkte eller i kriminalvårdsanstalt. Detta
            gäller i synnerhet när det är fråga om unga människor.
          </note>
          <note n="a62af30c">
            Det är inte acceptabelt att en 16-åring sätts i förvar på
          </note>
          <note n="354590ab">
            Kronobergshäktet.
          </note>
          <note n="373fcb0b">
            När det gäller Eva Johanssons konkreta frågor vill jag säga att
            båda för närvarande är föremål för utredningsarbete. I det betänkande
            som den s.k. verkställighetsutredningen nyligen överlämnat föreslås
            att
          </note>
          <note n="b586677d">
            Invandrarverket tar över ansvaret från polisen vad avser förvarslokalerna.
            Det innebär att förvarslokalerna borde kunna utformas på ett helt
            annat sätt än häkten och kriminalvårdsanstalter. En sådan ordning
            skulle medföra att det är i rena undantagssituationen som förvarstagna
            skulle placeras på kriminalvårdsanstalter eller i häkten. Dessutom
            har Flyktingpolitiska kommittén i uppgift att se över hela utlänningslagstiftningen,
            inklusive förvarsreglerna. Deras betänkande överlämnas i juli
            i år. Redan nu har kommittén dock aviserat sitt förslag att ändra
            åldersgränsen från
          </note>
          <note n="78c5ee2e">
            16 till 18 år för de särskilda inskränkningarna i möjligheterna
            att ta barn i förvar. Jag delar kommitténs uppfattning på denna
            punkt.
          </note>
          <note n="40b47600">
            Anf. 78 EVA JOHANSSON (s)
          </note>
          <note n="211da35d">
            Fru talman! Jag vill först tacka invandrarministern för ett bra
            svar, inte minst för de sista meningarna, som inte stod i det
            skriftliga svar jag fick i förväg.
          </note>
          <note n="21b4985b">
            Det är tydliga besked om hur invandrarministern ser på behandlingen
            av asylsökande som söker sig hit.
          </note>
          <note n="029e1701">
            Jag tolkar svaret som en mycket klar signal till polisen att
            de i högre grad än i dag skall pröva andra åtgärder än förvar
            när de bedömer att det finns en risk för att den asylsökande kommer
            att hålla sig undan. Det finns många sådana åtgärder man kan ta
            till som är mindre ingripande än ett förvarstagande, olika former
            av anmälningsplikt och uppsikt eller att den asylsökande får lämna
            ifrån sig sitt pass.
          </note>
          <note n="9640c22e">
            Bl.a. Rädda Barnen har uppmärksammat oss på att många barn sätts
            i förvar trots att lagen kräver stor restriktivitet, som också
            Leif Blomberg sade. Statistiken är mycket bristfällig, vilket
            är ett bekymmer i sig, men vi vet att minst 62 barn satt i förvar
            under 1994
          </note>
          <note n="4cd73e7b">
            och att Kronobergshäktet i Stockholm användes åtminstone för
            34 förvarstagna barn.
          </note>
          <note n="be0da584">
            Att detta över huvud taget har varit möjligt beror på att vi
            i Sverige än så länge håller oss med en lägre åldersgräns för
            vad vi betraktar som barn än t.ex.
          </note>
          <note n="3173a9d2">
            FN:s barnkonvention. Därför var det sista beskedet om att det
            kommer en lagändring på den punkten extra välkommet.
          </note>
          <note n="d4d32ac0">
            Jag ser också svaret som ett tydligt besked till polisen att
            i avvaktan på att en ny lagstiftning kommer till stånd upphöra
            med att använda häktena som förvarslokaler. I speciellt hög grad
            borde detta gälla
          </note>
          <note n="7a12ebef">
            Kronobergshäktet, som har fått utomordentligt hård internationell
            kritik. Den kritiken går i stort sett ut på att det inte ens är
            lämpligt för att förvara häktade kriminella, än mindre borde det
            få användas för att förvara nyanlända, många gånger unga människor
            på flykt.
          </note>
          <note n="42dcbedd">
            Detta är ett viktigt besked som jag hoppas får omedelbar effekt
            för polisens val av förvarslokaler.
          </note>
          <note n="3f204fd6">
            Det är naturligtvis helt oacceptabelt att barn på flykt sätts
            i häkte. Jag har svårt att se att det egentligen finns några sakligt
            motiverade skäl för myndigheternas handlande i de här fallen.
            Varken graden av säkerhet eller platsbrist talar för att man använder
            häktena.
          </note>
          <note n="3fecede0">
            De särskilda förvarslokalerna vid t.ex. Carlslund motsvarar kraven
            på säkerhet och de har också haft en lägre beläggningsgrad än
            häktena, både rent generellt och vid varje enskilt tillfälle.
            Inte minst häktet i
          </note>
          <note n="8c8e5c79">
            Stockholm har ofta klagat över att man dras med ständiga problem
            med överbeläggning. Det finns alla skäl i världen att använda
            t.ex. Carlslunds förvarslokaler i stället för häktet. Jag hoppas
            att polisen ser till att det blir så hädanefter.
          </note>
          <note n="28b61efb">
            Jag vill tacka för ett bra svar men också ställa ett par korta
            frågor till invandrarministern. När kan vi förvänta oss ett förslag
            till riksdagen om den organisatoriska förändringen som nämns i
            svaret, och när får vi förslaget till en tydligare lag som gör
            att vi får regler som överensstämmer med FN:s barnkonvention och
            som i största allmänhet kommer att leda till att vi får en värdigare
            behandling av asylsökande?
          </note>
          <note n="1d8bddc0">
            Anf. 79 Statsrådet LEIF BLOMBERG (s)
          </note>
          <note n="69b47848">
            Fru talman! Jag svarar på den sista frågan först, när proposition
            och lag kommer.
          </note>
          <note n="dd2d6867">
            De här frågorna behandlas i den flyktingpolitiska kommittén.
            Både Backlund och Lempert har lämnat sin utredning till den kommittén.
            Därifrån kommer ett sammanvägt betänkande. Det är litet drygt
            en månad kvar tills det betänkandet kommer. Därefter vidtar remissbehandlingen.
            I augusti någon gång kommer betänkandet att kunna skickas ut till
            dem som skall delta i remissbehandlingen. Sedan bör man lägga
            till några månader, så någon gång i november eller i december
            kan man vara färdig att börja skriva propositionen. Då kan man
            lägga fram en proposition för vårriksdagen. Det är det troliga.
          </note>
          <note n="62d6e77c">
            Vi har som strategi att det är en fördel om vi kan hålla ihop
            hela förändringsbilden när det gäller utlänningslagstiftning och
            annan lagstiftning som berör de här frågorna. På det sättet kan
            vi få en sammantagen förändring vid en och samma tidpunkt och
            behöver inte gå in och göra småförändringar och korrigeringar
            vid olika tidpunkter. Det försvårar och gör hela hanteringen mycket
            mer komplicerad än om man gör förändringen genomtänkt och i ett
            sammanhang.
          </note>
          <note n="167dba85">
            Jag skulle vilja ta upp frågorna om statistik litet grand. 1994
            var det totala antalet förvarstagna på
          </note>
          <note n="15f504d8">
            Kronobergshäktet 670 personer. Det var 34 personer under 18 år.
            Kronobergshäktet genomförde 1994 en undersökning som visade att
            häktet hade en total beläggning på ca 95 %. Det är nästan alltid
            fullt, med andra ord. Samtidigt var beläggningen på Carlslund,
            en särskilt iordningställd lokal för förvar, 70 %. I Flen var
            den 50 % och i Kristinehamn 40 %. Det finns alltså gott om utrymme
            i de särskilt iordningställda förvarslokalerna. De har en helt
            annan atmosfär och ur mänsklig utgångspunkt en bättre atmosfär
            än det är i Kronobergshäktet. Ändå har de här förvarslokalerna
            inte använts, trots att de haft kapacitet att ta emot de här personerna.
          </note>
          <note n="3b2fb1a3">
            Vad som dessutom praktiskt kan belysa situationen är att kostnaden
            på Kronobergshäktet uppskattas till ca 1 700 kronor per dygn,
            jämfört med ca 1 000
          </note>
          <note n="ec706cb8">
            kronor per dygn för någon av förvaringsplatserna på förläggningen.
          </note>
          <note n="8be00b4b">
            Det är alltså utifrån de här utgångspunkterna -
          </note>
          <note n="9c3dbf70">
            beläggning, kostnader och andra sådana saker, förutom de rent
            mänskliga aspekterna som naturligtvis är de viktigaste - välmotiverat
            att faktiskt använda de lokaler som är iordningställda för ändamålet
            och inte använda häkten, framför allt inte Kronobergshäktet.
          </note>
          <note n="50b6ef57">
            Anf. 80 EVA JOHANSSON (s)
          </note>
          <note n="1f3d66a0">
            Fru talman! Jag tycker det är bra med en sammanhållen hantering.
            Det tror jag gagnar den här frågan.
          </note>
          <note n="ec3c02ba">
            I den lagstiftning som finns i dag finns inte några hinder för
            myndigheterna, utan de har allt stöd, att se till att asylsökande
            får en värdig behandling även om man bedömer det nödvändigt med
            förvar. Men jag tycker nog vi skall ta den tid på oss som invandrarministern
            anger här. Man skall arbeta med frågorna i departement och remissinstanser
            i höst, och det skall komma en proposition nästa vår.
          </note>
          <note n="1ed44ba3">
            Som jag sade förut utgår jag från att invandrarministerns mycket
            tydliga svar går fram till myndigheterna, till Polisen, så att
            man ser till att använda de möjligheter som finns, både inom lagens
            ram och med lagens stöd, och att man använder de förvaringslokaler
            som faktiskt är avsedda för den här typen av verksamhet och inte
            häkten som är avsedda för något helt annat.
          </note>
          <note n="5934cf73">
            Tack för ett bra svar.
          </note>
          <note n="274ddafb">
            Överläggningen var härmed avslutad.
          </note>
          <note n="2c2ee74b">
            14 § Svar på interpellation 1994/95:149 om
          </note>
          <note n="126ce64e">
            Schengenavtalet
          </note>
          <note n="6ddf1233">
            Anf. 81 Invandrarminister LEIF
          </note>
          <note n="e0a0ac40">
            BLOMBERG (s)
          </note>
          <note n="7f297e17">
            Fru talman! Gudrun Schyman har i en interpellation ställt fyra
            frågor till mig om Schengenavtalets implikationer för asylsökande.
          </note>
          <note n="0b854c54">
            Inledningsvis vill jag påminna om att Schengenavtalet är ett
            samarbete för att uppnå det inom EU gemensamt uppställda målet
            att åstadkomma fri rörlighet för personer. Det är alltså inte
            fråga om ett asylpolitiskt samarbete i första hand vilket man
            lätt får intryck av när man läser Schymans frågor.
          </note>
          <note n="8cfdd52e">
            Schengensamarbetet har kommit till stånd för att påskynda förverkligandet
            av den fria rörligheten för personer inom EU. Nio av EU:s medlemsländer
            -
          </note>
          <note n="ad57654e">
            Belgien, Nederländerna, Luxemburg, Frankrike,
          </note>
          <note n="70b54137">
            Tyskland, Spanien, Portugal, Italien och Grekland -
          </note>
          <note n="cde45a79">
            har ingått ett separat, mellanstatligt samarbetsavtal som främst
            syftar till att avveckla personkontrollen vid de inre gränserna.
            Detta avtal trädde i kraft den 26
          </note>
          <note n="4da1732c">
            mars i år. Österrike har undertecknat avtalet och blir medlem
            1996, och Danmark och Finland har anmält sitt intresse av att
            medverka.
          </note>
          <note n="397bf133">
            Sverige deltar för närvarande inte i Schengensamarbetet.
          </note>
          <note n="cb1107e5">
            I och med att Schengenavtalet trädde i kraft påbörjades ett fördjupat
            samarbete mellan de deltagande länderna på vissa områden i syfte
            att undvika de negativa effekter som ett avskaffande av personkontrollerna
            vid de inre gränserna skulle kunna få. Detta fördjupade samarbete
            gäller bl.a. ett enhetligt system för personkontrollerna vid den
            yttre gränsen och gemensamma åtgärder för bekämpning av gränsöverskridande,
            grövre brottslighet.
          </note>
          <note n="40cb8064">
            Den första frågan som Gudrun Schyman har ställt är hur en tillfredsställande
            juridisk och demokratisk kontroll skall kunna tillförsäkras Schengensamarbetet.
          </note>
          <note n="2ea0738f">
            Schengenavtalet är ett traditionellt, mellanstatligt samarbetsavtal
            mellan demokratiska stater. Vad gäller juridisk och parlamentarisk
            kontroll fungerar det på samma sätt som för andra folkrättsliga
            instrument, nämligen på det nationella planet. Det innebär t.ex.
            att en svensk anslutning till samarbete måste bli föremål för
            ratificering av riksdagen, vilket också gäller framtida förändringar
            av avtalet.
          </note>
          <note n="ca133760">
            Schengenavtalet står helt utanför den ram som finns inom den
            tredje pelaren i Maastrichtfördraget, och möjligheterna att tillskriva
            EU:s institutioner en roll finns därför inte. Däremot är det uttalat
            i Schengensamarbetet att så fort man inom EU-kretsen kommit fram
            till bestämmelser på de områden som täcks av
          </note>
          <note n="ac6b1740">
            Schengenavtalet upphör Schengenavtalets bestämmelser att gälla
            till fromma för den gemensamma EU-
          </note>
          <note n="e0219ad1">
            lösningen eftersom målet är att åstadkomma fri rörlighet för
            personer inom hela EU.
          </note>
          <note n="d4cf35d9">
            Gudrun Schyman hänvisar i sin interpellation till en Europaparlamentsresolution
            från april i år. Min fråga till Schyman blir då om hon, i likhet
            med resolutionens slutsats, anser att EG-domstolen är rätt forum
            för ökad juridisk kontroll och att Europaparlamentet skall få
            en ökad roll i förhållande till Schengensamarbetet. I praktiken
            är det samma linje som
          </note>
          <note n="4bbc8cc0">
            Vänsterpartiet driver i sin partimotion vad gäller EU-
          </note>
          <note n="74fdfc6c">
            samarbetet, där man hävdar att det kunde bli effektivare och
            få ökad kraft genom viss överstatlighet.
          </note>
          <note n="4912083d">
            Schyman förespråkar då att tredje pelarens frågor förs över till
            den del av EU-samarbetet där EU:s institutioner spelar en större
            roll. Denna fråga kommer för övrigt att bli aktuell vid 1996 års
            revisionskonferens och är under beredning inom regeringen.
          </note>
          <note n="7d521167">
            Den andra frågan som Gudrun Schyman har ställt är vilka åtgärder
            regeringen avser vidta för att
          </note>
          <note n="60e91aa4">
            Schengenavtalets regler för transportörsansvar inte skall tvinga
            transportföretagen att bedöma åberopade asylskäl utan att vara
            kvalificerade för det.
          </note>
          <note n="48db9b8f">
            Schengenavtalet föreskriver att den som transporterar resande
            skall vara skyldig att se till att dessa vid avresan har erforderliga
            dokument för inresa. Om de inte har gjort det kan böter eller
            annan sanktion utdömas. Dessa bestämmelser liknar dem som finns
            inskrivna i svensk utlänningslagstiftning. Att transportbolagen
            skulle vara tvungna att göra asylbedömningar torde vara en missuppfattning
            från Schymans sida; det handlar om att göra en rimlig bedömning
            av de resedokument som den resande presenterar. Alla länder i
          </note>
          <note n="81952ef3">
            Västeuropa, inklusive de nordiska länderna, har i dag regler
            för transportörernas ansvar i linje med det samarbete som äger
            rum inom FN:s internationella privatflygorganisation, ICAO.
          </note>
          <note n="8e4f5e69">
            I detta sammanhang vill jag nämna att frågan om transportörsansvaret
            för närvarande utreds av den parlamentariskt sammansatta Flyktingkommittén.
          </note>
          <note n="8bcd7508">
            Den tredje frågan som ställts gäller överensstämmelsen mellan
            reglerna i Genèvekonventionen och den första asyllandsprincip
            som finns inskriven i
          </note>
          <note n="7346abe0">
            Schengenavtalets tillämpningskonvention.
          </note>
          <note n="c32f30e3">
            Jag vill gärna först påpeka att Schengenländerna i konventionstexten
            försäkrar sina åtaganden i enlighet med 1951 års Genèvekonvention
            om flyktingars särskilda rättsliga ställning och 1967 års New
            Yorkprotokoll. Detta är en av de grundläggande utgångspunkterna
            för samarbetet, och det är också ett faktum att alla länder tillträtt
            1951 års Genèvekonvention.
          </note>
          <note n="61e08c10">
            Schengenavtalet innehåller regler för vilket land inom Schengenkretsen
            som skall vara ansvarigt för prövningen av en asylansökan. Målet
            är att skapa ett system för den s.k. första asyllandsprincipen.
            Anledningen till att Schengenländerna upplevt ett behov av att
            reglera vilket land som skall handlägga en asylansökan beror på
            att man avskaffat de inre gränserna sinsemellan.
          </note>
          <note n="d089ba2e">
            Syftet med dessa regler är att man genom att identifiera ett
            Schengenland som ansvarigt för sakprövningen av en asylansökan
            också kan komma till rätta med fenomen som att personer söker
            asyl i flera länder samtidigt och "flykting i omlopp", dvs. att
            inget land tar ansvar för att pröva en ansökan.
          </note>
          <note n="5a5672c8">
            Schengensamarbetet innebär i sig ingen harmonisering av de respektive
            ländernas tillståndsprövning, dvs. av vem som skall beviljas asyl
            eller andra typer av uppehållstillstånd i de enskilda länderna.
            Däremot har, som jag påpekade inledningsvis, alla Schengenländer
            tillträtt Genèvekonventionen om flyktingars rättsliga ställning.
          </note>
          <note n="76775e84">
            I en avsiktsförklaring som avtalsparterna gjorde vid undertecknandet
            av tillämpningskonventionen uttryckte länderna dock sin ambition
            att i framtiden gemensamt arbeta för en harmonisering av de nationella
            asylreglerna. I linje med denna deklaration ligger det inom EU-kretsen
            pågående arbetet med en harmonisering av Genèvekonventionens flyktingbegrepp.
            Detta arbete välkomnas av den svenska regeringen, som ser ett
            europeiskt samarbete kring dessa frågor som mycket värdefullt
            och på sikt nödvändigt i ett framtida Europa utan inre gränser.
          </note>
          <note n="0279750f">
            Slutligen kan tilläggas att Schengenavtalets system för första
            asyllandsprincipen är detsamma som det som återfinns i den s.k.
            Dublinkonventionen, som undertecknades 1991 av alla länder som
            då var medlemmar i EU. Sverige har deklarerat sin avsikt att ansluta
            sig till Dublinkonventionen, som en följd av vårt EU-medlemskap.
            Ett väl fungerande system för första asyllandsprincipen skulle
            i allra högsta grad underlätta samarbetet mellan våra länder och
            vara fördelaktigt för de asylsökande.
          </note>
          <note n="2262e66c">
            Till sist har Gudrun Schyman frågat hur regeringen avser förhindra
            att de återtagandeavtal som
          </note>
          <note n="5e8ba370">
            Schengenländerna slutit med länder i Öst- och Centraleuropa övervältrar
            en orimlig del av flyktingmottagandet på de länderna.
          </note>
          <note n="12f4c31b">
            Först vill jag då erinra om vad ett återtagandeavtal är. Det
            är en ömsesidig överenskommelse mellan två länder om att ta tillbaka
            egna medborgare eller andra länders medborgare som vistats på
            det andra landets territorium. Man kan över huvud taget inte åberopa
            ett återtagandeavtal för en asylsökande om man inte anser att
            det andra landet är ett säkert första asylland.
          </note>
          <note n="40e2074a">
            Det skulle strida mot Genèvekonventionens regler om att en person
            inte får återsändas till ett land där vederbörande riskerar förföljelse,
            s.k. non-refoulement.
          </note>
          <note n="cc6e0a7e">
            Schengenländerna som grupp kan heller inte sluta återtagandeavtal
            med länder utanför det samarbetet.
          </note>
          <note n="d11f9a48">
            Det blir alltid fråga om bilaterala avtal mellan två länder.
          </note>
          <note n="b0b9d9e5">
            Avslutningsvis vill jag kort återkomma till den Europaparlamentsresolution
            som Gudrun Schyman hänvisar till i sin interpellation. Det Schyman
            inte nämner är att Europaparlamentet i sin resolution välkomnar
          </note>
          <note n="5668c665">
            Schengenavtalets ikraftträdande och beklagar det faktum att EU:s
            ministerråd och kommission inte varit tillräckligt aktiva för
            att skapa full rörelsefrihet för personer inom EU.
          </note>
          <note n="be910a79">
            Då Gudrun Schyman, som framställt interpellationen, anmält att
            hon var förhindrad att närvara vid sammanträdet, medgav andre
            vice talmannen att Johan Lönnroth i stället fick delta i överläggningen.
          </note>
          <note n="d9b70d86">
            Anf. 82 JOHAN LÖNNROTH (v)
          </note>
          <note n="7bc7bf69">
            Fru talman! På Gudrun Schymans vägnar får jag tacka för svaret.
          </note>
          <note n="df394bbb">
            I stället för att svara på den första frågan, hur regeringen
            skall verka för kontroll av Schengen, väljer
          </note>
          <note n="f29d25e9">
            Leif Blomberg att ställa motfrågan om Vänsterpartiet står fast
            vid partimotionen om flyktingpolitiken som kom i januari. Det
            är en intressant nyordning för interpellationsdebatter. Men jag
            skall gärna svara på frågan. Svaret är ja.
          </note>
          <note n="c3fb42bb">
            Leif Blomberg säger att kontrollen fungerar som för andra avtal
            av denna typ, genom de nationella parlamenten. Men statsrådet
            måste väl ändå känna till den debatt som förts och den skarpa
            kritik som riktats mot denna kontroll.
          </note>
          <note n="7a28d4e4">
            Ett smakprov på tonläget i denna debatt är det svar som lämnades
            av kommissionären Martin Bangemann på en fråga om Schengen i Europaparlamentet.
            Han sade bl.a.: "Varför djävulen ger Ni inte en kraftig knuff
            åt Era kollegor i de nationella parlamenten när allt kommer omkring
            är det ju dom som skall ratificera allt det här - - -."
          </note>
          <note n="e91dd416">
            Europaparlamentet uttalade följande i den senaste resolutionen
            från den 7 april, som jag citerar ur parlamentets eget pressmeddelande:
          </note>
          <note n="e1ba9e5f">
            "Regeringsrepresentanter har förhandlat och beslutat utan reell
            demokratisk kontroll varken från de nationella parlamenten eller
            från Europaparlamentet."
          </note>
          <note n="62023a0e">
            Stark kritik har också riktats från flera parlament mot att Schengens
            exekutivkommitté har mycket omfattande befogenheter, inte bara
            verkställande utan även lagstiftande. Det har sagts att detta
            krockar dels med respektive lands grundlagar, dels med internationella
            avtal till skydd för mänskliga rättigheter.
          </note>
          <note n="ced30448">
            Vad anser således statsrådet om denna kritik? Hur skall en parlamentarisk
            kontroll över konventionens tillämpning och över exekutivkommittén
            säkras? Det skulle vara synnerligen värdefullt att få en antydan
            om hur regeringen resonerar i denna väsentliga fråga inför regeringskonferensen
            1996.
          </note>
          <note n="a17c3194">
            Svaret på den andra frågan, om transportörsansvaret, är glädjande.
            Jag kan inte tolka det på annat sätt än att regeringen anser att
            nu gällande regler i utlänningslagen räcker och att det därmed
            inte längre är aktuellt att införa nya regler med bötesansvar
            för transportföretagen. Sådana regler riskerar nämligen att kortsluta
            1951 års flyktingkonvention. De som behöver fly släpps då inte
            ombord på flygplanen om inte alla resehandlingar är i ordning
            - ofta en omöjlighet för den som tvingats fly. Flygbolagen vågar
            inte ta med en person i tveksamma fall, eftersom risk finns för
            dryga böter om mottagarlandets myndigheter inte anser att resehandlingarna
            är riktiga.
          </note>
          <note n="f5787370">
            Jag vill dock påpeka två sakfel i statsrådets svar.
          </note>
          <note n="f9ee0ba9">
            Det första är att det sägs att det är en missuppfattning att
            transportbolagen skulle vara tvungna att göra asylbedömningar.
          </note>
          <note n="b4e0ee24">
            Jag citerar FN:s flyktingkommissariat: "Att tvinga transportörer
            att undersöka viseringar och andra resehandlingar bidrar till
            att flytta över ansvaret för att bedöma skyddsbehoven till dem
            vars motivation är att undvika att ådra arbetsgivaren bötesansvar,
            snarare än att ge skydd åt individer. På detta sätt bidrar det
            till att placera detta mycket viktiga ansvar i deras händer som
            inte har befogenhet att göra asylbedömningar på statens vägnar,
            som helt saknar träning i asyl och flyktingprocedurer och som
            har ekonomiska snarare än humanitära bevekelsegrunder."
          </note>
          <note n="51b21a50">
            Europarådet och Europaparlamentet har liknande kritik.
          </note>
          <note n="6ba59bf1">
            Har alltså Europarådet, Europaparlamentet och
          </note>
          <note n="2ebb2d10">
            FN:s flyktingkommissariat gjort sig skyldiga till samma missuppfattning
            som interpellanten?
          </note>
          <note n="db9cff8b">
            Det andra sakfelet i statsrådets svar på den andra frågan är
            påståendet att alla länder i Västeuropa i dag har regler för transportörsansvar
            i linje med luftfartskonventionen, som säger att bara transportörer
            som varit vårdslösa i sin undersökning av resehandlingar får bötfällas.
            Men alla länder i Västeuropa har inte sådana villkor, exempelvis
            inte Holland och i praktiken knappast heller Storbritannien.
          </note>
          <note n="b5c80515">
            Den tredje frågan gällde hur regeringen tänker förebygga att
            Sverige skall komma att bryta mot 1951
          </note>
          <note n="a4a307b3">
            års flyktingkonvention. Här tycks Leif Blomberg inte riktigt
            förstått poängen med frågan. Problemet är ett slags flyktingmottagandets
            moment 22. När en stat enligt Schengenavtalet å ena sidan för
            över ansvaret för att bedöma vem som är flykting till en annan
            stat så riskerar man att underminera flyktingkonventionen.
          </note>
          <note n="60941d00">
            Om å andra sidan denna tillämpas strikt så bli
          </note>
          <note n="8d3f70a0">
            Schengenavtalet praktiskt taget verkningslöst.
          </note>
          <note n="a6b376f9">
            Den holländska regeringsrätten säger att man inte kan komma ifrån
            intrycket att Schengenkonventionen kommit för tidigt. En harmoniserad
            tolkning av flyktingkonventionen och asylrätten måste ha genomförts
            innan Schengenavtalet börjar tillämpas. Jag vill fråga statsrådet:
            Finns det några felaktigheter i dessa slutsatser? Eller är de
            bara tillämpliga på Nederländerna och inte på Sverige?
          </note>
          <note n="31af0f54">
            I svaret på fråga fyra sägs att Schengenländerna som grupp inte
            kan sluta återtagandeavtal med länder som står utanför samarbetet.
            Något sådant påstås inte heller i interpellationen. Men svaret
            fortsätter: "Det blir alltid frågan om bilaterala avtal mellan
            två länder." Detta är inte korrekt. Den 29 mars 1991 träffades
            ett multilateralt återtagandeavtal mellan Schengenländerna och
            Polen.
          </note>
          <note n="f9bef82e">
            FN:s flyktingkommissariat har uttryckt sin oro över dessa återtagandeavtal.
            Man kräver av den stat som återsänder en asylsökande att den klargör
            grunden för detta. I annat fall kan den mottagande staten tro
            att asylansökan redan avslagits av den första staten efter en
            prövning i sak. Dessutom bör den mottagande statens samtycke till
            att ta emot den återsände inhämtas i förväg. Om det inte är möjligt
            måste det föreligga visshet att asylansökan bedöms i ett korrekt
            förfarande. Innan beslut om återsändande fattas bör speciella
            hänsyn tas till eventuella familjeband.
          </note>
          <note n="79053d10">
            Jag vill då fråga statsrådet om han delar flyktingkommissariatets
            uppfattning om vilka krav som bör ställas på återtagandeavtal.
            Anser statsrådet att exempelvis Lettland bedömer asylansökningar
            i ett korrekt förfarande och att det är godtagbart att Sverige
            återsänder asylsökande dit som man nyligen har gjort?
          </note>
          <note n="ecc8f35e">
            Ser Leif Blomberg några risker i att EU-länderna genom ett system
            av återtagandeavtal med de länder som gränsar till unionen flyttar
            ut sin gränsvakt till dessa länder och på så sätt undgår ansvaret
            att pröva sylansökningar? Hur avser regeringen att agera i dessa
            frågor i EU:s regeringsförhandlingar?
          </note>
          <note n="25fc11a0">
            Mot bakgrund av bl.a. de problem vi diskuterat i dag undrar jag
            hur statsrådet och regeringen ser på en svensk anslutning till
            Schengenavtalet. Finns det inte anledning att inta en avvisande
            eller åtminstone avvaktande hållning?
          </note>
          <note n="e27bf5f6">
            Anf. 83 RAGNHILD POHANKA (mp)
          </note>
          <note n="52bb8f3a">
            Fru talman! Jag vill tala om Schengenavtalet och bl.a. rätten
            till asyl. Med Schengenavtalet togs ett viktigt steg i EU:s integrationsarbete.
            Avtalet, som har avskaffandet av gränskontroller inom området
            som en huvudfråga, undertecknades redan 1985 men började gälla
            först från den 26 mars i år. Formellt är avtalet mellanstatligt,
            vilket innebär att det har undertecknats och trätt i kraft utan
            att Europaparlamentet eller de nationella parlamenten har deltagit
            i beredning eller godkännande. Avtalet reglerar bl.a. asyl- och
            utlänningsrätt, polisiärt samarbete, ömsesidig rättshjälp och
            frågan om gemensamma databanker i säkerhetsoch ordningsfrågor.
            Endast en mindre del av avtalet handlar direkt om den ökade rörligheten
            inom EU, som ofta anförs som avtalets grund. I flera avseenden
            innebär avtalet tvärtom en direkt begränsning av rörligheten.
            Polisen i ett Schengenland kan bl.a. utan att motivera sitt beslut
            utestänga personer som "utgör en fara för den allmänna ordningen"
            från hela området.
          </note>
          <note n="7339c77c">
            För att få visum till något Schengenland skall framöver gälla
            enhetliga visumkrav, vilket medför en skärpning i flera länder.
            En ansökan kan behandlas bara i det första intresselandet, och
            en avvisad asylsökande kan inte söka på nytt i ett annat Schengenland.
          </note>
          <note n="6fb50967">
            Detta försämrar radikalt flyktingens möjligheter att få asyl.
          </note>
          <note n="3c96c359">
            FN:s flyktingkommissarie, UNHCR, är oroad inför Schengenavtalets
            införande av sanktioner mot transportföretag och strängare visumregler,
            som inte skiljer asylsökande från andra utlänningar. UNHCR
          </note>
          <note n="cb3f0bb7">
            menar också att prövningen av en persons skyddsbehov kommer att
            göras av personal som inte är utbildad för att göra detta mycket
            ansvarsfulla arbete.
          </note>
          <note n="4bf884d3">
            Dessutom skall de enligt Schengenavtalet i första hand ta hänsyn
            till ekonomiska faktorer, inte humanitära. Bl.a. Amnesty och IKFF
            har uttalat skarp kritik mot Schengenavtalets verkningar gentemot
            flyktingar.
          </note>
          <note n="f75160cb">
            Det tycks finnas en bred politisk enighet om att
          </note>
          <note n="3808baec">
            Sverige på sikt skall ingå i avtalet, vilket bl.a. framkom vid
            Nordiska rådets sammanträde i Reykjavik under våren. Miljöpartiet
            anser att Sverige inte bör ingå i Schengenavtalet av bl.a. de
            skäl som jag har refererat här. Oavsett inställning till Sveriges
            deltagande bör vi gemensamt kunna arbeta för att avtalet skrivs
            om så att flyktingarnas rättigheter stärks och risken att asylsökande
            skickas tillbaka till tortyr, fängslande och död minskas. Detta
            arbete bör initieras av regeringen med ett särskilt ansvar för
            invandrarministern och utrikesministern att arbeta gentemot sina
            kolleger i Schengenländerna samt i övriga EU-
          </note>
          <note n="51dbc46b">
            länderna.
          </note>
          <note n="4acbc921">
            Med anledning av det anförda vill jag fråga invandrarministern
            om han avser att verka för ändringar i Schengenavtalet i enlighet
            med UNHCR:s kritik. Är ett Schengenavtal också med nuvarande form
            aktuellt för Sveriges del?
          </note>
          <note n="0d8b9ec2">
            Resande från tredje land får uppehålla sig inom
          </note>
          <note n="2e78c44a">
            Schengenområdet under tre månader om de har giltiga inresedokument
            och medel för sitt uppehälle, inte utgör ett hot mot allmän ordning
            eller rikets säkerhet och inte är rapporterade som icke önskvärda.
            Vad är det?
          </note>
          <note n="e57f3f35">
            När det gäller narkotikahandeln kan sägas att stickprovskontroller
            inte är tillåtna. 80 % av narkotikabeslagen i Sverige görs av
            Tullen. 80 % av dem sker vid stickprovskontroller.
          </note>
          <note n="9625eb8b">
            Per Gahrton frågade och fick svar den 16 mars i
          </note>
          <note n="47134fd9">
            Europaparlamentet att detta inte är tillåtet. Kommissionen skriver
            att det strider mot principen om den inre marknaden att göra kontroller
            slumpvis.
          </note>
          <note n="18ecb466">
            Vart tog löftet från bl.a. Mona Sahlin, nerskrivet i ett brev
            till svenska kvinnor, vägen? Det stod: "Lika självklart ska gränskontroller
            mot knark var kvar, lika självklart skulle vi två (Mona Sahlin
            och Marit Paulsen) aldrig ställa oss bakom ett medlemskap om det
            hotade det svenska sättet att leva. Och till sist vågar vi faktiskt
            lova dig att vi och våra barn kan fortsätta att äta bra och ren
            mat."
          </note>
          <note n="7c90957b">
            Det här var en liten parentes.
          </note>
          <note n="586345ac">
            Det hela är makalöst när man nu vet att Tullen skär ned med 750
            man och att det inte effektivt kan skydda oss mot knark och vapenimport
            i mindre skala. Den fria rörligheten för personer blir då så begränsad
            för personer från tredje land att asylrätten sätts i fråga och
            ofta får utföras av för detta outbildad personal inom transportväsendet.
          </note>
          <note n="262994c8">
            Frågan om Europol är också stor och hör samman med Schengenavtalet.
            EDU, Europol Drug Unit, utökar sitt arbetsområde och skall ta
            sig an handeln med radioaktivt material, människosmuggling, handel
            med stulna fordon samt vittvätt av pengar i anslutning till de
            här formerna av kriminalitet.
          </note>
          <note n="44a951cc">
            På grund av att visum krävs från personer från 126
          </note>
          <note n="e385fac4">
            länder sedan februari i år för att de skall få komma in i Schengenländerna
            har asylrätten redan strypts betänkligt. I de flesta länder som
            flyktingarna kommer ifrån måste man söka visum för att få komma
            till
          </note>
          <note n="f5f79767">
            Schengenländer. Att som statsministern vid Nordiska rådets möte
            i Reykjavik låtsas som om Schengenavtalet enbart skulle handla
            om passfrihet i Norden är minst sagt märkligt. Grundupplysningarna
            i Schengen
          </note>
          <note n="81e2598c">
            Information System gäller en kombination av objektiv och värderande
            information. Många delar är vittgående, många bygger på åsikter
            och tyckanden och många gäller framtida möjliga handlingar och
            presumtiva brottslingar. Schengen gäller i realiteten väsentliga
            sidor i den tredje pelaren. Vi vill ha en genomskinlig stat med
            offentlighetsprincip och insyn.
          </note>
          <note n="041140d6">
            Vi vill inte att beslut förbereds och/eller fattas i slutna rum.
            Schengenavtalet försöker genom sin rapportör göra människan genomskinlig.
          </note>
          <note n="62e1914c">
            Anf. 84 GUSTAF VON ESSEN (m)
          </note>
          <note n="36fd9ed5">
            Fru talman! Det är mycket viktigt att Sverige aktivt deltar i
            arbetet med samordningen av EU:s flykting- och invandringspolitik.
            En samordning är långsiktigt nödvändig när det gäller förebyggande
            insatser, utvecklingsbistånd, samarbete omkring utrikespolitiska
            åtgärder m.m. Det är inte minst viktigt i samband med åtgärder
            vid akuta situationer.
          </note>
          <note n="db053d50">
            Edingburghdeklaration från 1992 är ett uttryck för detta. De
            dåvarande tolv EG-staterna kom i Edinburgh samman och skrev ihop
            en deklaration. Den är ett uttryck för, vilket jag nyss sade,
            att man måste samarbeta och samverka med förebyggande insatser,
            på utrikespolitikens område osv. De principer man där kom överens
            om skall alltså vara vägledande för medlemsländernas migrationspolitik.
          </note>
          <note n="75f6155a">
            Flyktingkommitténs kommande betänkande kommer säkerligen att
            präglas av den syn som kom till uttryck i Edinburghdeklarationen,
            och det är vår strävan.
          </note>
          <note n="eba9d929">
            Fri rörlighet förutsätter naturligtvis att man har koll på vilka
            som kommer in i EU-länderna. Det är därför man har tillskapat
            konventionen om den yttre gränskontrollen och andra konventioner.
            Dessa är ännu inte ratificerade, och det kan dröja länge. Det
            finns viss oenighet på ett del punkter, bl.a. mellan
          </note>
          <note n="327a786f">
            Spanien och England.
          </note>
          <note n="4da60bf0">
            Schengenavtalet innehåller flera delar. Den del
          </note>
          <note n="e5d2d773">
            Gudrun Schyman tagit upp handlar främst om asylpolitiken m.m.
          </note>
          <note n="b9a53a7d">
            Även Dublinkonventionen reglerar frågor om vilket land som skall
            hantera asylprövningen och därtill hörande frågor. Vare sig Schengenavtalet
            eller Dublinkonventionen tar upp det materiella innehållet. De
            talar bara om hur tekniken skall vara för att man skall få en
            korrekt och bra behandling av de människor som kommer till gränsen
            och söker asyl, eller över huvud taget vill komma in.
          </note>
          <note n="3545c0f9">
            FN-konventionen ger, som statsrådet Blomberg nyss sade i sitt
            svar, en grund för hela hanteringen.
          </note>
          <note n="8d461386">
            Alla stater som går med i Schengenavtalet eller de andra konventionerna
            är förpliktigade att utgå ifrån
          </note>
          <note n="fcff79de">
            Genèvekonventionens asylbegrepp.
          </note>
          <note n="01c00618">
            Dublinkonventionen har undertecknats av alla tolv som var medlemsstater
            före de tre senastes inträde den 1 januari 1995. Även parlamenten
            har ratificerat dessa avtal, så när som på ett fåtal parlament.
            I tilllämpliga delar tar Dublinkonventionen över Schengenavtalet
            när alla medlemsländer undertecknat och ratificerat. Då kommer
            den diskussion Gudrun Schyman fört snarare att handla om huruvida
            vi skall ratificera Dublinavtalet eller inte.
          </note>
          <note n="d6dbf370">
            Om jag har förstått det rätt har vi åtagit oss att ratificera
            Dublinkonventionen, som just reglerar de frågor på asylrättens
            område som också Schengenavtalet har tagit upp. Schengenavtalet
            har gått fortare eftersom man inte riktigt vetat när Dublinavtalet
            skulle komma att träda i kraft.
          </note>
          <note n="1789022d">
            Dublinkonventionen är väldigt mycket i överensstämmelse med Schengenavtalet.
            Det kan vara vissa skillnader, men i stort sett är det samma saker
            som tas upp på det här området. Jag utgår ifrån att Sverige avser
            att biträda Dublinkonventionen. Jag skulle därför vilja fråga
            invandrarministern när Sverige ämnar underteckna Dublinkonventionen
            och när Sveriges riksdag erbjuds möjlighet att ratificera denna
            konvention.
          </note>
          <note n="78a9545e">
            Jag har noterat att Vänsterpartiet förespråkar ökad överstatlighet
            inom det flykting- och invandringspolitiska området. Det tycker
            jag är bra. Det har vi eftersträvat långt innan ett EU-inträde
            blev aktuellt. Nu har vi större chans att få denna samordning.
            Säkerligen går det åt det hållet, men det kommer att ta en viss
            tid. Det gäller att ge den gemensamma politiken ett godtagbart
            materiellt innehåll. Det kunde vara intressant att höra vänstern
            beskriva vad det är för slags gemensam politik de vill att EU
            skall föra.
          </note>
          <note n="a5590e4d">
            Så några ord om transportörsansvaret. I Dublinkonventionen regleras
            även transportörsansvaret, och där är skrivningarna omkring böter
            för fraktbolagen något mer precisa och kanske något längre gående
            än i Schengenavtalet. Det är möjligt att vi om vi skriver på konventionen
            är förpliktigade att införa böter för fraktbolag. Enligt Schengenavtalet
            är det inte så säkert. Men detta är litet oklart ännu.
          </note>
          <note n="28c40e9e">
            Transportörsansvaret handlar om att man skall kunna visa att
            det funnits för inresa erforderliga dokument. Det gäller alltså
            resehandlingar, inte asylprövning. Varken i Dublinkonventionen
            eller
          </note>
          <note n="7fa15b85">
            Schengenavtalet är det fråga om asylprövning, det handlar om
            erforderliga resehandlingar så att man faktiskt vet vem som kommer
            med båten eller flyget till den hamn eller flygplats man skall
            till. Jag ser därför Schengenavtalet som en trygghet för flyktingarna
            snarare än ett hot. Jag tycker ni ser för mycket spöken när det
            gäller den här frågan.
          </note>
          <note n="04ae3bab">
            Anf. 85 Statsrådet LEIF BLOMBERG (s)
          </note>
          <note n="5b37d582">
            Fru talman! I fråga om parlamentarisk kontroll gäller att det
            är den svenska riksdagen som har att kontrollera efterlevnaden
            av Schengenavtalet. Det är ett bilaterialt avtal. Det finns ingen
            överstatlighet i det. Man kan inte säga att EU-parlamentet skall
            in, för det handlar inte om EU i den meningen. Det är ett antal
            EU-länder som velat gå snabbare fram än vad
          </note>
          <note n="e6125d6e">
            EU i sin helhet kan göra.
          </note>
          <note n="e685284c">
            I övrigt ligger dessa frågor under tredje pelaren i
          </note>
          <note n="56a2743f">
            EU. Där finns det ingen överstatlighet.
          </note>
          <note n="7f9ead99">
            Kanske man har uppfattningen att det borde finnas mera överstatlighet
            på det området, men det är en beredningeprocess vi för närvarande
            är inne i. Vi får väl se var vi landar med våra åsikter och uppfattningar
            inom inte alltför lång framtid. Sedan får vi driva de uppfattningar
            vi möjligen kan tycka att vi bör ställa oss bakom inför de regeringsförhandlingar
            och annat som kommer i gång i EU-sammanhanget.
          </note>
          <note n="beb2acc4">
            Schengenavtalet är alltså inte en EU-fråga i den meningen, och
            därför är detta bilaterialt.
          </note>
          <note n="1ecdbcbd">
            När det gäller asylprövningen är det självklart inte
          </note>
          <note n="9ff554f6">
            SAS eller någon annan transportör som prövar asylskälen hos någon
            som vill åka med dem. Vad vi begär är att man skall ha resehandlingarna
            i ordning: pass, kanske visum eller vad det nu kan vara för handlingar
            som det är rimligt att visa upp. Det är den saken transportören
            i så fall skall kontrollera, inte om det finns asylskäl eller
            inte. Det är viktigt att veta det.
          </note>
          <note n="ef85d6a4">
            Jag tycker att resonemanget om att vi bryter mot
          </note>
          <note n="92991a09">
            1951 års flyktingkonvention i Schengensamarbetet är gripet ur
            luften. På vilka grunder gör vi det? Gör
          </note>
          <note n="2f14a010">
            Sverige det om vi går med i Schengensamarbetet, så gör de övriga
            sju Schengenländerna det som redan inlett samarbetet och börjat
            tillämpa Schengenavtalet fr.o.m. den 26 mars. Jag vet inte vad
            det är vi i så fall skulle bryta mot. Det förstår jag inte.
          </note>
          <note n="080eab84">
            Man måste i så fall konkretisera och peka ut på vilka punkter
            vi i så fall bryter mot 1951 års flyktingkonvention. Vi kan inte
            se att vi gör det. Vi har inte hittat några sådana brott emot
            konventionen.
          </note>
          <note n="e67f567d">
            Är det så att vi bryter mot konventionen, då är det inte möjligt
            att i den delen kunna acceptera avtalet i de frågorna. Men vi
            kan inte finna något motstridigt i sammanhanget.
          </note>
          <note n="53bc7375">
            Det vore dessutom rätt egendomligt om nio västerländska demokratier
            i ett Schengensamarbete har förbisett en så stor och viktig fråga
            som brott emot
          </note>
          <note n="113e7160">
            1951 års Genèvekonvention. Kan det vara så att
          </note>
          <note n="afe3a58d">
            Vänsterpartiet har en bättre apparat att titta med än de nio
            demokratiska stater som ingått detta samarbete?
          </note>
          <note n="1f16c24a">
            I fråga om återtagande gäller att detta är bilaterala överenskommelser.
            Det finns inte någon institution som kan gå vidare med detta om
            inte alla länderna är med på det. Det blir samma grundvillkor
            som i tredje pelaren. Det är bilaterala överenskommelser och ingenting
            annat.
          </note>
          <note n="1296acd5">
            Frågan om svensk anslutning till Schengenavtalet är inne i en
            beredningsprocess. Jag kan säga till både
          </note>
          <note n="ec8ffc88">
            Johan Lönnroth och Ragnhild Pohanka att den processen fortlöper.
            Vi avser att komma fram med en inställning till frågan från regeringens
            sida inom kort.
          </note>
          <note n="c079f14d">
            Vi får se var vi landar, det vill jag i dag inte uttala mig om.
            Processen fortgår i enlighet med de tankar och ambitioner som
            presenterades i samband med
          </note>
          <note n="51dba17e">
            Nordiska rådets session i Reykjavik på Island. Samma svar har
            vi också gett till Gudrun Schyman vid ett tidigare tillfälle när
            vi diskuterat de här frågorna.
          </note>
          <note n="3c928daa">
            Jag vet inte om Ragnhild Pohanka har hållit
          </note>
          <note n="405b4584">
            Schengenavtalet upp och ned eller bak och fram för att få fram
            tolkningen att det inte är någon fri rörlighet inom de inre gränserna
            i Schengenländerna. Hon säger att det blir ännu mindre rörlighet
            än det har varit förut inom de inre gränserna.
          </note>
          <note n="3e56bb07">
            Jag tycker det är egendomligt att man kan komma till de slutsatserna.
            Det blir faktiskt tvärtom. Det är en betydande rörlighet inom
            Schengenländerna. Däremot kan det vara så - Gustaf von Essen var
            inne på det -
          </note>
          <note n="308f258f">
            att vi självklart bör kontrollera de personer som kommer över
            de yttre gränserna. Det behövs en bra kontroll av de yttre gränserna.
            Två länder fick inte vara med i Schengensamarbetet när det startade,
            av det skälet att man inte hade tillräckligt bra gränskontroller.
            Det var Grekland och Italien. Det ansågs för lätt att ta sig över
            deras gränser, medan de andra länderna ansågs ha en bra gränskontroll.
            Det är ju viktigt att vi har det. Om vi skall kunna tillåta fri
            rörlighet inom Schengenområdet eller inom EU, måste den yttre
            gränskontrollen fungera bra. Sedan kan man lista oönskade personer
            och ha ett informationssystem som gör att inte de människor släpps
            in som vi vet kommer att begå brott och kanske kriminella handlingar
            i vårt land. Det är ju en fördel om vi kan stoppa dem från att
            över huvud taget komma innanför EU- eller Schengengränserna. Det
            tycker jag är en viktig fråga.
          </note>
          <note n="1d6c567c">
            Sedan vill jag säga att Ingvar Carlsson vid Nordiska rådets session
            i Reykjavik inte sade att Schengen bara är en fråga om nordiska
            passfrihet eller nordisk fri rörlighet, utan att ett villkor för
            att diskutera anslutning till Schengenavtalet är att vi kan behålla
            en fri rörlighet i Norden och att också norrmän, islänningar och
            svenskar skall kunna resa till varandras länder utan att på något
            sätt hamna med benen i kors.
          </note>
          <note n="3584263e">
            Anf. 86 JOHAN LÖNNROTH (v)
          </note>
          <note n="fe7740f9">
            Fru talman! Leif Blomberg är undrande inför att vi är kritiska
            mot de nationella parlamentens bristande kontroll. Men vad jag
            gjorde var att jag citerade Europaparlamentets resolution. Det
            är alltså Europaparlamentet som slår fast att det har saknats
            en reell demokratisk kontroll. Det gäller då inte bara Europaparlamentet
            utan även de nationella parlamenten.
          </note>
          <note n="8206b1a0">
            Stark kritik har också riktats från flera parlament mot att Schengens
            exekutivkommitté har mycket omfattande befogenheter, inte bara
            verkställande utan även lagstiftande befogenheter. Det är väl
            detta, Gustaf von Essen, som också är den stora skillnaden gentemot
            Dublinkonventionen. Utöver själva Schengenavtalet finns alltså
            denna exekutivkommitté som genomför en stor mängd förändringar
            utan insyn och kontroll från de nationella parlamenten.
          </note>
          <note n="aaf53a30">
            Vi ser spöken, sade Gustaf von Essen, när det gäller transportörsavtalet.
            Leif Blomberg försökte också än en gång förklara att det inte
            finns några sådana risker som jag återigen citerade från FN:s
            flyktingkommissariat. Det är alltså inga vänsterpartistiska påståenden,
            utan det är flyktingkommissariatet som säger: Att tvinga transportörer
            att undersöka visering av andra resehandlingar bidrar till att
            flytta över ansvaret för att bedöma skyddsbehoven till den vars
            motivation är att undvika att ådra arbetsgivaren bötesansvar snarare
            än att ge skydd åt individer. På detta sätt bidrar det till att
            placera detta mycket viktiga ansvar i deras händer, som inte har
            befogenheter att göra asylbedömningar på statens vägnar och som
            helt saknar träning i asyl- och flyktingprocedur.
          </note>
          <note n="b0c8c58f">
            Såväl Europarådet som Europaparlamentet har riktat liknande kritik.
            Det är alltså inte fråga om någon vänsterpartistisk kritik.
          </note>
          <note n="ba95cf0d">
            När det sedan gäller på vad sätt Schengenavtalet kan stå i strid
            med 1951 års flyktingkonvention kan jag till invandrarministern
            senare överlämna en ganska omfattande dokumentation som vi har
            samlat, bl.a.
          </note>
          <note n="d047b031">
            från holländska regeringsrätten. Det är bara ett av en lång rad
            exempel på påståenden om riskerna för att man underminerar flyktingkonventionen
            via Schengenavtalet.
          </note>
          <note n="8b275e9b">
            Till sist kort till Gustaf von Essen: Vänsterpartiet anser att
            det behövs ett internationellt samarbete, även överstatlighet,
            men inte på EU:s villkor. Jag kanske kan få återkomma till detta
            i mitt slutliga inlägg.
          </note>
          <note n="b291beca">
            Anf. 87 RAGNHILD POHANKA (mp)
          </note>
          <note n="4dd24bed">
            Fru talman! Eftersom man inte måste ansluta sig till Schengenavtalet,
            menar jag att vi skall avstå från att göra det. Dessutom går det
            längre än Dublinkonventionen, även om det på någon punkt går omlott.
            Vi var ju med som observatörer i Dublin redan när Dublinkonventionen
            skrevs under, och avsikten är väl ganska tydlig.
          </note>
          <note n="dcae3182">
            Vi bryter mot en viktig regel, artikel 14, genom alla visumbestämmelserna.
            Envar har rätt att söka asyl. Genom visumtvånget och den yttre
            gränskontrollen äger inte envar denna rätt. Man blir alltså avvisad
            av transportörerna redan på flygplatsen, vid båthamnen eller vid
            järnvägsstationen.
          </note>
          <note n="930a3515">
            Vad är en presumtiv brottsling? Det är klart att det är bra om
            vi kan avvisa terrorister, våldsmänniskor och knarklangare. Det
            tycker alla. Men vad är en presumtiv brottsling? Jag har inte
            sett att det någonstans i någon annan lagstiftning än i utlänningslagen
            i
          </note>
          <note n="008a2b48">
            Sverige eller i Schengenavtalet eller Trevi står något om en
            presumtiv brottsling. Vad är en presumtiv brottsling? Är det någon
            som kan tänkas begå brott, kanske inte på grund av hur de har
            levt förut eller för att de har varit dömda för brott utan därför
            att de kanske ändå är litet misstänkta?
          </note>
          <note n="09c1dc01">
            Thomas Mathiesen, som är professor i straffrätt i
          </note>
          <note n="99a9f555">
            Norge, menar att Schengenavtalet är en gemensam utestängningspolitik.
            Man får fritt flyt av arbetskraft innanför de yttre gränserna,
            samtidigt som man beskyddar sig utåt genom kontroll och inåt genom
            gemensam visumpolitik - poliskontroll - och det görs lagring och
            utväxling av datauppgifter. Schengen
          </note>
          <note n="352c4ce0">
            Information System har möjlighet att samla persondata över 11,5
            miljoner människor. Det finns redan ett par miljoner samlade.
            Däribland finns 800 000 icke önskvärda utlänningar.
          </note>
          <note n="7d98972f">
            Det finns också ett tilläggssystem som kallas för
          </note>
          <note n="64687366">
            Sirene, där mindre standardiserade uppgifter samlas.
          </note>
          <note n="9d7dbd03">
            Det är alltså fråga om en sammanblandning av vanlig poliskontroll
            och säkerhetspolis som gör det hela väldigt tveksamt. Först har
            vi Sirene, parallellt med
          </note>
          <note n="bdabab08">
            Schengen och dessutom EU. Här är det väldigt många olika rum,
            där man sitter och planerar för olika saker.
          </note>
          <note n="37d04365">
            Verksamheten är inte tydlig och öppen och man har ingen insyn
            i den. Man kan säga att det är ett laboratorieförsök för inre
            säkerhet och en stor satsning på en proaktiv kontrollstat.
          </note>
          <note n="d2cecbf1">
            Anf. 88 GUSTAF VON ESSEN (m)
          </note>
          <note n="a828d712">
            Fru talman! Jag ställde frågan om vi i dag eller i alla fall
            snart skulle kunna få ett besked om vi skall underteckna Dublinkonventionen
            och när vi i så fall skall ratificera detta, för det har stor
            betydelse.
          </note>
          <note n="2ff4545f">
            Vi moderater stöder en anslutning till Schengenavtalet i de delar
            som blir aktuella ifall vi också skriver på en Dublinkonvention.
            Fortfarande återstår ju en del av Schengenavtalet, och jag tror
            att det finns all anledning att tro att det kommer att dröja lång
            tid innan vi får en gemensam yttre gränskontrollkonvention på
            grund av de speciella omständigheterna i relationerna mellan just
            England och Spanien. Därför kan Schengen vara någonting på vägen
            dit.
          </note>
          <note n="5859895e">
            Fri rörlighet är ju hela idén med EU. Just Schengen har ju föregripit
            detta genom införandet av dessa bestämmelser. Då kan man öppna
            gränserna för sina medborgare. Jag tycker att problemet är - det
            har även tagits upp i EU-nämnden och jag tror att statsrådet har
            likartade åsikter - att försöka finna metoder för att också öka
            rörligheten för s.k. tredjelandsmedborgare, som faktiskt har uppehållstillstånd
            i exempelvis Tyskland eller Frankrike, så att de också på sikt
            kan få möjlighet att röra sig fritt inom EU-området.
          </note>
          <note n="1c0a811a">
            Det får de inte i dag.
          </note>
          <note n="cf226293">
            Visumtvång: Det är klart att vi skulle kunna gå före, Ragnhild
            Pohanka, genom att säga att vi inte skall ha något visumtvång
            här. Det är ju upp till var och en att besluta. Men om vi tar
            bort visumtvånget kan vi snabbt räkna ut hur det kommer att se
            ut. Tyvärr är verkligheten sådan att visumtvånget behövs i många
            sammanhang.
          </note>
          <note n="2d926359">
            Vi vill också ha reglerad invandring. Jag vet att
          </note>
          <note n="66335240">
            Ragnhild Pohanka - som sitter i samma utskott som jag, vilket
            jag tycker är mycket trevligt - och jag är överens om att vi måste
            ha något slags reglerad invandring. Därmed blir vissa utlänningar
            icke önskvärda. Det kommer vi inte ifrån. Det ligger ju i sakens
            natur, om man har reglerad invandring.
          </note>
          <note n="1e8ae1c5">
            Det bästa vore om Europa kunde samlas kring en reglerad invandring
            på en bra ambitionsnivå. Där tror jag faktiskt att Sverige har
            en möjlighet att vara med och påverka så att vi kan få en samordnad
            flyktingoch invandringspolitik värd namnet. Jag tror också att
            även Medelhavsländerna har intresse av detta numera, därför att
            de känner ett visst hot och ett visst ansvar. Man kan få en s.k.
            bördefördelning till stånd på sikt. Men det är ett långt och svårt
            arbete. De svårigheter som finns skall inte underskattas.
          </note>
          <note n="fa9c3108">
            För dagen gäller min fråga än en gång Dublinkonventionen.
          </note>
          <note n="e5fdab21">
            Anf. 89 Statsrådet LEIF BLOMBERG (s)
          </note>
          <note n="f52ee010">
            Fru talman! När det gäller Dublinkonventionen besvarade jag frågan
            i EU-nämnden tidigare i år, och jag skall göra det igen här. Utgångspunkten
            är den att i och med att vi sade ja till ett EU-medlemskap har
            vi också i grunden sagt ja till Dublinkonventionen. Vad som återstår
            är den formella ratificeringen av avtalet.
          </note>
          <note n="16452c48">
            Vi och andra nya länder i EU-samverkan har ännu inte ratificerat
            avtalet. Det finns också några av de tidigare medlemmarna som
            ännu inte gjort det. Men vid genomgång av ratificeringsläget i
            ministerrådet visade det sig vara möjligt - det sannolika är att
            det kan komma att hållas - att samtliga länder som nu är medlemmar
            i EU har ratificerat Dublinkonventionen före årsskiftet 1995/96.
            Vi har för avsikt att under hösten ratificera konventionen. Så
            ser det ut för närvarande. Det finns ingenting nu som tyder på
            att det inte skulle vara genomförbart. Jag hoppas att de andra
            länderna skall kunna ha ett tidsschema som gör att det blir möjligt
            att nå en samstämmighet i dessa avseenden.
          </note>
          <note n="cd374e74">
            Jag skall inte kommentera så mycket mer det Johan Lönnroth sade.
            Om den demokratiska kontrollen inte är bra bör man leta efter
            ett bättre sätt. Är det så att vi själva i Sveriges riksdag kan
            påverka det, har
          </note>
          <note n="4880f5b1">
            Johan Lönnroth en utomordentligt god möjlighet att i riksdagen
            plädera för att förbättra möjligheten till kontroll av den här
            typen av överenskommelser, deras efterlevnad osv. Finns det något
            mer demokratiskt kontrollsystem än Sveriges riksdag? Möjligheterna
            borde vara utomordentligt goda att utifrån vår egen riksdag, och
            från andra länders parlament, kontrollera detta och se över på
            vilket sätt det skulle kunna bli bättre. Jag ser gärna att vi
            får förslag på hur det skulle se ut och på vilket sätt det skulle
            kunna bli bättre.
          </note>
          <note n="677ca5d9">
            Jag vet inte om Johan Lönnroth menar att vi skulle införa en
            överstatlighet så att EU-parlamentet eller någon annan institution
            i EU-sammanhanget skulle ha ett slags överstatlighet över Schengenavtalet.
            Då måste vi också i konsekvensens namn börja diskutera om även
            den tredje pelaren skall in i någon form av överstatlighet, om
            det nu är det som Johan Lönnroth menar.
          </note>
          <note n="28578ab4">
            Jag vill upprepa, Ragnhild Pohanka, att jag inte delar uppfattningen
            att visumtvånget skulle innebära åsidosättande av asylrätten.
            Jag svarade så för en tid sedan på en fråga av Ulla Hoffmann.
            Jag tycker som sagt inte att det är det. Om det skulle ha varit
            fråga om att åsidosätta asylrätten, borde det inte finnas några
            flyktingar i Sverige som fått uppehållstillstånd eller sökt asyl
            här från länder där vi har visumtvång.
          </note>
          <note n="1ef02aba">
            Men så är inte fallet. Det finns många människor i
          </note>
          <note n="937a32de">
            Sverige från länder där det har varit visumtvång. De har tagit
            sig hit utan att ha haft vederbörliga visumhandlingar och fått
            sin asylansökan prövad. Det är tusentals och åter tusentals människor
            som befinner sig i den situationen i vårt land. Trots visumkrav
            har de kunnat söka asyl här, och så är det också i andra länder.
          </note>
          <note n="fabbcd27">
            Det är alltså fråga om åsidosättande av asylrätten.
          </note>
          <note n="8936b63e">
            Däremot är det ett sätt att reglera invandringen till
          </note>
          <note n="7dc36ac0">
            Sverige. Hur skulle det, som Gustaf von Essen sade tidigare,
            se ut om vi inte skulle ha visumtvång? Hur skulle det se ut om
            Sverige skulle avveckla alla viseringar från de länder där visumtvång
            nu gäller? Vad skulle det få för konsekvenser? Det förstår jag,
            det förstår Gustaf von Essen och också Ragnhild Pohanka. Så skall
            vi väl inte ha det, för då kommer vi inte att klara någonting.
            Vi kommer inte att kunna hantera asylfrågorna, än mindre att ge
            de människor som kommer till oss en rimlig möjlighet att klara
            sig inför framtiden.
          </note>
          <note n="a0ab376a">
            Slutligen talades det om utestängning, att
          </note>
          <note n="2defccbf">
            Schengenavtalet skulle innebära en utestängning. Då frågar man
            sig på vilket sätt Schengenavtalet mera innebär en utestängning
            än en effektiv gränsbevakning runt Sverige, runt Tyskland, Finland
            eller Danmark och andra europeiska länder. Man får en effektiv
            gränsbevakning och ett väl fungerande system när det gäller kontroll
            av både personer och varor vid gränserna. Det är väl en fördel.
            Det enda vi gör är att vi vidgar denna kontroll till att omfatta
            ett antal nya länder. Vi får en ny yttre gräns. Men mellan länderna
            finns i princip ingen gräns längre, utan det är fri rörlighet
            för människor över gränserna inne i området.
          </note>
          <note n="8d417f4d">
            Det tycker jag är en jättefördel.
          </note>
          <note n="ca4861d9">
            Det är precis så vi har haft i de fem nordiska länderna under
            många år. Det är snarare så att Schengenavtalet haft en förebild
            i det nordiska samarbetet, den nordiska passfrihetsöverenskommelsen
            och den fria nordiska rörligheten för nordiska medborgare inom
            Norden. Det har i sin tur förutsatt att vi haft en bra gränskontroll
            vid de yttre gränserna. Så har det varit. Är man inte medborgare
            i Norden får man ha haft pass och visum och andra handlingar.
            Man har inte haft någon fri rörlighet, inte heller mellan de nordiska
            länderna. Det är precis vad Schengen handlar om.
          </note>
          <note n="d7acbe43">
            Anf. 90 JOHAN LÖNNROTH (v)
          </note>
          <note n="b446c33b">
            Fru talman! Jag skall gärna bidra till att Vänsterpartiet lägger
            fram konkreta förslag när det gäller att förbättra den nationella
            insynen i Schengen om vi i någon framtid skulle bli anslutna,
            vilket Vänsterpartiet motsätter sig med avtalets nuvarande utseende.
          </note>
          <note n="a7794a50">
            Leif Blomberg som träffar de andra invandrarministrarna måste
            väl ändå ha större möjligheter att påverka Schengenländernas regeringar
            och dem som sitter i exekutivkommittén, så att de till att börja
            med är mera öppna och lämnar ut uppgifter om vad de håller på
            med. Deras sätt att tillmötesgå har fått mycket stark kritik,
            som jag har redovisat här. Både nationella parlament och Europaparlamentet
            har riktat kritik mot Schengens exekutivkommitté, den dåliga insynen
            och den dåliga möjligheten för parlamenten att påverka.
          </note>
          <note n="58151d44">
            Jag kan bara konstatera att Leif Blomberg inte bemött påståendet
            om att det i fråga om kritiken av transportörsansvaret skulle
            vara en missuppfattning.
          </note>
          <note n="923e3e9d">
            Om Gudrun Schyman och jag har missuppfattat det, delar vi alltså
            den missuppfattningen med såväl Europaparlamentet som FN:s flyktingkommissarie
            samt
          </note>
          <note n="88e7815a">
            Europarådet. Där förmodar jag att Leif Blomberg har gett med
            sig och anser att det var en felaktig formulering.
          </note>
          <note n="8c648488">
            Till slut frågar Blomberg vad det är för fel med
          </note>
          <note n="6987fdf2">
            Schengenavtalet, varför det skulle medföra sämre invandrings-
            och flyktingpolitik än den nationella som vi har. Det beror naturligtvis
            på vilken konkret politik som utvecklas inom Schengen respektive
            i Sverige.
          </note>
          <note n="83bd4b56">
            Är det så att den flyktingpolitik som utvecklas i Sverige är
            ännu sämre än den som utvecklas inom
          </note>
          <note n="426398df">
            Schengen, då är frågan om vi inte måste ändra oss i
          </note>
          <note n="17561304">
            Vänsterpartiet.
          </note>
          <note n="4dd9becd">
            Gustaf von Essen säger att den fria rörligheten är själva idén
            med EU. Så är det faktiskt inte. EU kom till som ett av de två
            undantagen i GATT-
          </note>
          <note n="363209b7">
            överenskommelsen. Tullunionen var det ena, frihandelsavtalet
            var det andra. EU är och har alltid varit en tullunion. Det handlar
            alltså mera om att stänga ute resten av världen än om att skapa
            fri rörlighet inom
          </note>
          <note n="3adec7c2">
            EU. Det är den grundläggande orsaken till att vi är motståndare
            till såväl EU som Schengenavtalet.
          </note>
          <note n="ba7e7d2f">
            Anf. 91 RAGNHILD POHANKA (mp)
          </note>
          <note n="dbd09c69">
            Fru talman! Jag är inte rädd, men jag tycker inte om Schengenavtalet.
            Jag har inte läst upp och ner heller. Jag läste avtalet på tyska
            första gången, om det nu skulle påverka uppfattningen av innehållet
            något, men det gör det inte. Jag har även läst det på svenska.
          </note>
          <note n="d70cc1d4">
            Jag anser fortfarande att det är en inskränkning av asylrätten.
          </note>
          <note n="4d7bf9cd">
            Den fria rörligheten - för att nu svara på frågor som jag har
            fått - ökar kanske för EU-medborgarna inom EU. Däremot minskar
            rörligheten för flyktingar.
          </note>
          <note n="290e476c">
            Gustaf von Essen sade att man har inte samma rättigheter att
            flytta inom EU om man har uppehållstillstånd i Frankrike. Det
            är en bit. Vidare minskar möjligheterna att som flykting komma
            in i EU.
          </note>
          <note n="e494fc3c">
            Det är klart att asylrätten stryps om man måste ha visum för
            att kunna få komma till ett land och lämna in sin ansökan. Man
            kommer att bli lämnad kvar i de andra länderna. Man kommer inte
            med på flyget, på tåget eller på båten. Det är alltså klart att
            asylrätten därmed stryps.
          </note>
          <note n="56b3239e">
            De "icke önskvärda" behöver inte vara brottslingar. Man kan väl
            inte säga att den människa som inte har asylrätt inte är önskvärd.
            Jag tycker att det är märkligt att vi beträffande i stort sett
            alla länder som flyktingarna kommer från har visumplikt. Men vi
            har inte visumplikt gentemot länder som vi inte får flyktingar
            från. Detta är också ägnat att strypa flyktingströmmen.
          </note>
          <note n="64c76c62">
            Det är sant att jag anser att vi inte kan ha en helt fri invandring.
            Jag tror inte att vi kan ha en sådan.
          </note>
          <note n="cdcb89fa">
            Däremot menar jag att de som har orsak att söka asyl skall få
            göra det. Det är inte fråga om falska flyktingar eller om missbruk
            av asylrätten att söka asyl även om man inte får det. Man skall
            ha möjlighet att söka.
          </note>
          <note n="9570daf0">
            Kanske blir man nekad. I vissa fall får man stanna.
          </note>
          <note n="7a87cf9c">
            Jag anser att det handlar om att strypa asylrätten. I det här
            fallet är det tveksamt.
          </note>
          <note n="7b6b77cb">
            Knarket ökar ju. 70 % av knarket tillverkas inom
          </note>
          <note n="7866cb5e">
            EU, så knarket kan åka fritt hur som helst. Däremot stryper man
            rörligheten för människor som kommer utifrån. Det är en gråzon,
            som Svante Nycander skriver i Dagens Nyheter. Han är EU-liberal
            och vill vara med i EU. Men han menar att här borde vi tänka oss
            för nu. EU-medlemskapet förpliktar oss inte att delta i ett samarbete
            mellan enbart vissa EU-länder. Det finns inga vägande ekonomiska
            argument för att skriva på Schengenavtalet. Företagen och arbetskraften
            har alla fri- och rättigheter genom EU, och förut genom EES.
          </note>
          <note n="82aff28e">
            Anf. 92 Statsrådet LEIF BLOMBERG (s)
          </note>
          <note n="1bc21c2b">
            Fru talman! Jag har inga ytterligare kommentarer utan noterar
            bara slutligen att vi inte har tagit ställning till om vi skall
            gå med i Schengensamarbetet eller inte. Vi är nu inne i en beredningsprocess,
            och vi kommer att ta upp och bereda de här frågorna. Sedan får
            vi diskutera ställningstagandet.
          </note>
          <note n="47ae8dec">
            När danskar och finländare har tagit ställning för och vill bli
            medlemmar, även om de formellt inte - i varje fall inte Finland
            - har ansökt om det, så väger det naturligtvis tungt i skålen.
            Ännu har alltså ställning inte tagits. Men om man tar ställning
            till en medlemskapsansökan handlar det sedan om att diskutera
            på vilka villkor man blir medlem. Ett villkor vet vi redan: När
            det gäller Island och Norge måste de nordiska medborgarna även
            fortsättningsvis kunna få resa fritt mellan länderna. Den fria
            rörligheten i Norden måste behållas. Hur skall det uppfyllas?
          </note>
          <note n="9afcc31c">
            Ja, det blir en dialog mellan Schengenländerna och de nordiska
            länderna. Det är en fråga som automatiskt kommer in och som Ingvar
            Carlsson signalerade med all önskvärd tydlighet i samband med
          </note>
          <note n="3a62bf10">
            Reykjavikmötet. Om man tar ställning för en medlemskapsansökan
            kommer alltså den förhandlingsrundan.
          </note>
          <note n="0fbf5fee">
            Öppenheten togs upp här. Jag tycker också att det är kolossalt
            viktigt att ha en öppen process och att vi skall kunna delta i
            den och demokratiskt granska och kontrollera. Dessutom skall vi
            ha möjlighet att påverka skeendet, också från svenska utgångspunkter.
            Jag utgår från att det inte var det som i första hand avsågs.
          </note>
          <note n="c6b6d3a9">
            Snarare gällde det att om man går med så får man öppenhet. Men
            det är någonting som vi har. En av de stora frågorna i EU totalt
            sett är ju att verka i den riktningen att man öppnar upp mera
            och hävdar offentlighetsprincipen som en av de viktigare frågorna
            från demokratiska utgångspunkter också i EU-
          </note>
          <note n="5fd6afeb">
            sammanhang. Självklart måste det också gälla i
          </note>
          <note n="3bbad631">
            Schengensamarbetet, om man så småningom hamnar i detta.
          </note>
          <note n="274ddafb">
            Överläggningen var härmed avslutad.
          </note>
          <note n="f721c93b">
            15 § Svar på interpellation 1994/95:133 om IT-
          </note>
          <note n="7c75a5c0">
            utvecklingen
          </note>
          <note n="8774ad61">
            Anf. 93 Statsrådet JAN NYGREN (s)
          </note>
          <note n="4686db55">
            Fru talman! Nils Fredrik Aurelius har frågat mig om vilka åtgärder
            jag ämnar vidtaga inom och utom ramen för IT-kommissionen för
            att informationsteknik skall bli tillgänglig för hela landet.
          </note>
          <note n="73586afd">
            Jag har av förklarliga skäl samrått med statsrådet
          </note>
          <note n="77a8d646">
            Ines Uusmann, som ansvarar för telepolitiken inom ramen för Kommunikationsdepartementets
            ansvarsområde.
          </note>
          <note n="0e62c7cc">
            Riksdagen antog år 1993 en ny telelag. I propositionen om en
            ny telelag m.m. (prop. 1992/93:200)
          </note>
          <note n="9f91c67f">
            anges att det övergripande målet på teleområdet är att enskilda,
            såväl fysiska som juridiska personer, och myndigheter i landets
            olika delar skall ges tillgång till effektiva telekommunikationer.
            Det statliga ansvaret för grundläggande telekommunikationer angavs
            till att omfatta taltelefoni men även fax och viss datakommunikation.
            Dessa tjänster skall tillhandahållas på nationell basis under
            sådana villkor att priset inte skall vara ett hinder för utnyttjandet.
          </note>
          <note n="50f273d3">
            I enlighet med telelagen har staten också ett övergripande ansvar
            för andra teletjänster. Det sker bl.a.
          </note>
          <note n="dc0b254c">
            genom att fasta teleförbindelser skall tillhandahållas där de
            efterfrågas.
          </note>
          <note n="97a4d4de">
            Utvecklingen inom informationsteknikens område är mycket kraftfull.
            Jag delar därför Nils Fredrik Aurelius uppfattning att det som
            också riksdagen för inte så länge sedan uppfattade som kärnan
            i telekommunikation, dvs. telefoni, nu förändras mycket snabbt
            när teletekniken och datatekniken integreras och nya tjänster
            erbjuds över tele- och datanäten. Innebörden i statens ansvar
            för telekommunikationerna i Sverige kan därför ånyo behöva definieras.
            IT-komissionen kommer att behandla denna typ av frågor inom ramen
            för sitt uppdrag. Kommissionen kommer att lämna en första rapport
            till regeringen i juni månad i år.
          </note>
          <note n="a0e53cce">
            Enligt vad jag inhämtat från Kommunikationsdepartementet har
            Telias utbyggnad av AXE i landet påskyndats. Inom två år kommer
            hela landet att ha tillgång till AXE-baserade tjänster. Därmed
            kommer det tekniskt sett att vara möjligt att utnyttja ISDN i
            i stort sett hela landet, även om det i de mest avlägsna orterna
            kommer att vara kostsamt givet den nuvarande prisbilden på ISDN-tjänster.
          </note>
          <note n="d2436c7a">
            Jag har också inhämtat att fjärrtaxorna numera, sedan årsskiftet,
            inte längre är fullt så höga jämfört med lokaltaxorna som Nils
            Fredrik Aurelius anger.
          </note>
          <note n="77f6ae61">
            Nuvarande taxestruktur innebär att fjärrtaxorna är sex gånger
            högre än lokaltaxorna, inte tio gånger högre.
          </note>
          <note n="c8ba3c5f">
            Högt nog, men ändå en viss skillnad. Det kanske också bör påpekas
            att flera av de tjänster som nu erbjuds via Internet är tjänster
            som betingar utlandstaxa.
          </note>
          <note n="1b94e890">
            Kommunikationsdepartementet har lagt ut ett antal utredningsuppdrag
            under våren i syfte att bl.a. klargöra behovet av ändrad lagstiftning
            eller andra åtgärder mot bakgrund av utvecklingen på IT-området.
          </note>
          <note n="7f506fe1">
            Riksrevisionsverket har fått i uppdrag att bl.a.
          </note>
          <note n="21543485">
            kartlägga Post- och telestyrelsens möjligheter att med nuvarande
            lagstiftning uppfylla intentionerna i telelagen. Det uppdraget
            kommer att redovisas under juni månad i år. Enligt Kommunikationsdepartementet
            kommer även expertgruppen för studier i offentlig ekonomi (ESO)
            att engageras för en studie av telepolitiska frågor mot bakgrund
            av informationsteknikens snabba utveckling. NUTEK har fått i uppdrag
            att kartlägga den regionala IT-användningen, bl.a. utbredningen
            av ISDN. Detta uppdrag skall redovisas i september i år.
          </note>
          <note n="ef298b60">
            Sammanfattningsvis delar jag Nils Fredrik Aurelius uppfattning
            att tillgängligheten till IT skall gälla såväl i storstadsregionerna
            som i glesbygden. I avvaktan på det här redovisade utredningsarbetet,
            samt i avvaktan på IT-kommissionens rekommendationer, är regeringen
            dock ännu inte beredd att vidta några åtgärder.
          </note>
          <note n="d3aa26fb">
            Anf. 94 NILS FREDRIK AURELIUS (m)
          </note>
          <note n="d917b30c">
            Herr talman! Jag tackar statsrådet Jan Nygren för svaret på min
            interpellation om IT-utveckling i hela landet. Svaret består visserligen
            mest av hänvisningar till pågående utredningar, men jag noterar
            ändå med tillfredsställelse att Jan Nygren delar inställningen
            att tillgängligheten till IT-tjänster är strategiskt viktig för
            utvecklingen av regionerna utanför storstäderna. Låt mig beröra
            tre aspekter på denna utveckling.
          </note>
          <note n="d370c950">
            För det första när det gäller den rent fysiska utbyggnaden, är
            det riktigt att AXE-växlarna 1997
          </note>
          <note n="44d1f9db">
            kommer att vara utbyggda så att hela landet får tillgång till
            s.k. plustjänster. ISDN kommer då också att kunna utnyttjas överallt.
            Några år är visserligen en lång tid i detta sammanhang, men jag
            tror ändå att vi kan konstatera att den rent fysiska utbyggnaden
            och tillgängligheten inte är det största problemet.
          </note>
          <note n="19e044f4">
            För det andra är det värre med prisbilden. Jan Nygren anger i
            sitt svar vad telelagen från 1993 säger om det statliga ansvaret.
          </note>
          <note n="37d6775b">
            Där står att detta gäller inte bara taltelefoni utan också exempelvis
            viss datakommunikation. Dessa tjänster skall tillhandahållas på
            sådana villkor att priset inte skall vara ett hinder för utnyttjande,
            heter det.
          </note>
          <note n="d3961fb8">
            Jan Nygren påpekar i svaret att fjärrtaxorna "bara"
          </note>
          <note n="64aae3bd">
            nu är sex gånger högre än lokaltaxorna. Men det är, som Jan Nygren
            också antydde, mycket nog. I svaret säger Jan Nygren också att
            det kommer att vara kostsamt på många håll att utnyttja ISDN "givet
            den nuvarande prisbilden".
          </note>
          <note n="50163b70">
            Frågan är vad som händer med priserna framöver.
          </note>
          <note n="2f7f9196">
            Enligt vad jag har inhämtat är risken stor för att marknaden
            kommer att få svårt att tillhandahålla avancerade tjänster utanför
            storstadsområdena till normala priser. Paradoxalt nog kan det
            bli så att samtidigt som samtalstaxan blir densamma från en mobiltelefon
            och en vanlig telefon så förstärks de regionala skillnaderna.
          </note>
          <note n="fe56afc1">
            Detta hänger samman med den tredje punkten som jag tänker ta
            upp, nämligen hur den offentliga sektorn agerar. Det har blivit
            något av en trend bland kommunerna att bygga egna fysiska nät,
            optofibrer, i tätorterna. På de tekniska verken ser man ofta byggandet
            av telenät som en marginalkostnad där tilläggsinvesteringen blir
            mycket måttlig.
          </note>
          <note n="98db3832">
            Också kommunförbund och landsting har planer på att bygga infrastrukturer
            över hela län med ett antal tjänster, inklusive telefoni. Därmed
            blir de operatörer enligt telelagen och kommer i en direkt konkurrenssituation
            med andra operatörer. Man kan också möjligen tänka sig att ett
            landsting t.ex. släpper in någon annan aktör som får operera nätet.
            Det återstår att se.
          </note>
          <note n="758237fb">
            Hur som helst har landstingen en huvudroll i detta sammanhang,
            eftersom de är de enda enskilda aktörer som har tillräcklig utbredning
            och volym för att ha underlag för ett sådant nät.
          </note>
          <note n="9909c8ac">
            Hur påverkar då detta övriga kunder, t.ex. mindre företag? Ja,
            risken är ju att marknaden försvinner för andra operatörer, och
            inte minst för vanliga kunder.
          </note>
          <note n="f7c16219">
            Kvar blir olönsamma bitar som på sin höjd kan erbjudas service
            till högre priser. Något tillspetsat kan man mot denna bakgrund
            säga att den offentliga sektorns viktiga och riktiga uppgift på
            detta område borde vara att bli en god, krävande beställare av
            funktioner, men inte en revirbevakande byggare av fysiska nät.
          </note>
          <note n="9600d881">
            Mot denna bakgrund vill jag dels be Jan Nygren ytterligare utveckla
            något om hur han ser på den framtida prisbilden, dels fråga honom
            vad han tänker göra, om något, för att utveckla den offentliga
            sektorn som beställare av IT.
          </note>
          <note n="c33fb1b8">
            Anf. 95 Statsrådet JAN NYGREN (s)
          </note>
          <note n="989a7c61">
            Herr talman! Jag skall fatta mig mycket kort. Vi definierar problemen
            på ungefär samma sätt. Vi har valt att vid sidan av det som här
            nämnts om översyn att också utföra ett arbete inom ramen för IT-
          </note>
          <note n="6ced7616">
            kommissionen där vi skall titta på prisbilden. Det är ingen tvekan
            om att den är ett hinder.
          </note>
          <note n="cd9e7446">
            Kruxet är att just när det gäller telekommunikation, eller numera
            allmän datakommunikation, har vi traditionellt valt en liten annan
            väg när det gäller finansieringsfrågan än vid annan typ av kommunikation
            som t.ex. vägar och järnvägar. Det är med andra ord ett system
            som bygger på att man som konsument betalar avgifter m.m.
          </note>
          <note n="8d73b790">
            Det gör att den anpassning som nu har skett till mer marknadsmässiga
            villkor för dessa system, som i och för sig alltid har varit avgiftsbelagda,
            leder till den typ av risker och företeelser som Nils Fredrik
          </note>
          <note n="0fe73b0b">
            Aurelius beskriver. Jag menar att det kräver att vi får de önskemål
            om utredningar som vi lämnat tillgodosedda plus att vi får en
            rimlig chans att under hösten diskutera frågan i IT-kommissionen
            och den vägen återkomma med ett förslag som förhoppningsvis skulle
            kunna råda bot på dissonansen utan man för den skull riskerar
            att förstöra det som är positivt i systemet, nämligen möjligheten
            till konkurrens mellan olika operatörer. Det är inte någon alldeles
            lätt uppgift. Det finns säkert möjligheter att lösa den. Men det
            skall göras med respekt för dessa två önskemål.
          </note>
          <note n="af38b222">
            Avslutningsvis är det trots allt så, att det som
          </note>
          <note n="85b5be00">
            Sverige som nation har fått mycket "credit" för, inte minst i
            EU-systemet, är just att vi har släppt loss konkurrensen på den
            här marknaden. Det tycker jag att vi skall vara rädda om, samtidigt
            som vi måste se till att
          </note>
          <note n="421d5e2a">
            Sverige även ur detta hänseende blir litet rundare, om uttrycket
            tillåts.
          </note>
          <note n="b4ddaa71">
            Jag ser problemen men vill få tillbaka en del av utredningsarbetet
            och också låta kommissionen titta på det innan jag lämnar ett
            definitivt svar på hur jag tycker att man skall lösa problemen.
          </note>
          <note n="145d2ffc">
            Anf. 96 NILS FREDRIK AURELIUS (m)
          </note>
          <note n="2b79786b">
            Herr talman! Jag har förståelse för att Jan Nygren inte nu kan
            säga vad som kommer att stå i de utredningar som kommer att presenteras
            framöver. Jag noterar också med tillfredsställelse att Jan Nygren
            så klart betonar den goda effekt som konkurrensen har haft på
            detta område för att främja Sveriges position.
          </note>
          <note n="abee437a">
            Jag kanske något kan utveckla frågan om den offentliga sektorn
            som beställare, som jag inte riktigt uppfattade att Jan Nygren
            besvarade i sitt inlägg. Det finns också goda exempel. Det har
            sagts mig från flera håll att Stattel skulle vara en sådan god
            beställare. Man har då ställt krav på funktioner men inte fäst
            avseende på tekniska lösningar, och man har skrivit ramavtal i
            konkurrens. De olika operatörerna har alltså fått konkurrera inbördes.
          </note>
          <note n="a1cd0a64">
            Stattel har genom sin storlek kunnat kräva funktioner som ännu
            inte finns på marknaden och har på det sättet drivit utvecklingen
            framåt. Vi har därigenom fått en kunddriven utveckling. Dessutom
            har
          </note>
          <note n="d7dcacc0">
            Stattel sagt att fuktionerna skall tillhandahållas inom hela
            Stattels område, och då har det också fått en regionalpolitisk
            inverkan. Det finns alltså exempel på att den offentliga sektorn
            kan uppträda som en god beställare som driver utvecklingen framåt.
          </note>
          <note n="3fde48c2">
            Det jag försökte ta upp litet här är att det också finns en risk
            när kommuner och landsting vill agera självständigt och bygga
            fysiska nät i stället för att beställa funktioner. Då kan risken
            finnas att bitar faller utanför.
          </note>
          <note n="852d2447">
            Nu är jag förstås medveten om att Jan Nygren inte är beslutsfattare
            i kommun och landsting. Men jag kan inte heller tro att staten
            och IT-kommissionen helt saknar åsikter på detta område eller
            vilja att utöva inflytande. Därför skulle det vara intressant
            om Jan
          </note>
          <note n="38d0bfa7">
            Nygren något ytterligare kunde utveckla hur han ser på dessa
            frågor och vad han eventuellt tänker göra.
          </note>
          <note n="f7f548c3">
            Anf. 97 Statsrådet JAN NYGREN (s)
          </note>
          <note n="3adffdff">
            Herr talman! Jag skall villigt erkänna att jag tycker att jag
            har ett hyggligt grepp om statens aktiviteter, men när det gäller
            kommuners och landstings ambitioner på det här området är jag
            något mera tveksam till vart man faktiskt är på väg. Mitt svar
            får väl bli:
          </note>
          <note n="052646b1">
            Låt oss titta på detta.
          </note>
          <note n="2ceb6c6a">
            Jag har i våra kontakter med Toppledarforum förbindelser med
            representanter för Landstingsförbundet och Kommunförbundet. Det
            är inte omöjligt för mig att ta upp en diskussion där.
          </note>
          <note n="5ee65428">
            Jag har i och för sig svårt att se att man skulle kunna hindra
            denna typ av nätuppbyggnad på annat sätt än genom en diskussion
            om konkurrensvillkoren, men jag har inte mött problemet på det
            sätt som Nils
          </note>
          <note n="3a9953aa">
            Fredrik Aurelius beskriver det och får väl ta på mig ansvaret
            för att se om hans beskrivning av verkligheten stämmer. Om så
            är fallet, får man väl se vilka effekter som kan uppstå. Om beskrivningen
            är sann, skulle stora operatörer genom sitt agerande kunna hämma
            delar av marknaden.
          </note>
          <note n="1b31819c">
            Vi är då tillbaka vid grundproblemet. Vi har släppt marknaden
            fri. Frågan är då: Skall någon av de aktörer som tar sig in på
            den hämmas? Jag tycker att problemet inte är alldeles enkelt.
            Jag får därför be att få återkomma i den mån vi upplever att det
            skulle vara något problem.
          </note>
          <note n="2cd7f709">
            Anf. 98 NILS FREDRIK AURELIUS (m)
          </note>
          <note n="e67cadbc">
            Herr talman! Jag tycker inte att man kan se kommuner och landsting
            som normala aktörer eller operatörer på detta område. Vi kan väl
            lämna den frågan tills vidare.
          </note>
          <note n="0945608c">
            Jag skulle slutligen vilja fråga Jan Nygren om hur han ser på
            länsstyrelsernas roll i detta sammanhang.
          </note>
          <note n="7ad402fe">
            Länsstyrelserna är ju statliga organ. De är visserligen inga
            stora aktörer i sin egen användning av IT, men de har ju en viktig
            funktion i att hantera ansökningar om olika regionalpolitiska
            stöd som i många fall gäller just IT i dag. Dels finns de inhemska
            regionalpolitiska stöden, dels finns EU-pengar till de s.k. målområdena.
          </note>
          <note n="59b78012">
            Men hur skall då dessa pengar användas på bästa sätt? Jag uppfattade
            möjligen att vi skulle kunna vara överens om att det inte är rimligt
            att de används för att bygga upp parallella nät. Då skulle det
            vara bättre att använda pengarna till bra applikationer som stöder
            näringslivets och konsumenternas användning inom stödområdena.
            Ytterst måste det vara efterfrågan från konsumenterna, de många
            användarna, som skall styra utvecklingen.
          </note>
          <note n="a922e1ed">
            En annan möjlighet är kanske att pengarna används för att skapa
            lättanvänd information som är åtkomlig från telenäten.
          </note>
          <note n="9995ddac">
            Samtidigt som jag tackar Jan Nygren för hans svar och beredvillighet
            att diskutera vidare vill jag än en gång fråga om han har några
            synpunkter på hur länsstyrelserna bör agera och om han tänker
            vidta några åtgärder i detta fall.
          </note>
          <note n="ba5b663a">
            Anf. 99 Statsrådet JAN NYGREN (s)
          </note>
          <note n="ae1d3f8c">
            Herr talman! Inom ramen för Toppledarforum pågår faktiskt en
            diskussion om detta. Man skall inte i första hand bygga upp parallella
            nät. Länsstyrelserna skall framför allt kunna samtala med de andra
            myndigheter som finns. Jag tror att det egentligen är den stora
            och överskuggande uppgiften. Det bör skapas system som inte är
            parallella utan som kan tala med varandra inom ramen för de kabeldragningar
            och kabelsystem som finns i dag.
          </note>
          <note n="0f87d1cf">
            Vi får väl se vad vi kan åstadkomma av den arten inom ramen för
            Toppledarforum. Där finns ett antal myndigheter representerade,
            det finns representanter från länsstyrelserna, Kommunförbundet
            och Landstingsförbundet. I grunden delar jag Nils Fredrik
          </note>
          <note n="751a5ee5">
            Aurelius uppfattning. Huvudambitionen kan aldrig vara att bygga
            upp parallella system. Den bör vara att få systemen att kunna
            tala med varandra inom ramen för nu befintliga strukturer.
          </note>
          <note n="30301f76">
            Det kan ju tänkas att det i framtiden växer upp nya krav på de
            system som finns. Då kan t.ex. ISDN fungera inom ramen för AXE-växlarna.
            Men talar man med dem som sköter den här typen av linjesystem
            menar de att inom fyra fem år har vi fått ytterligare krav på
            kabelsystemen som gör att vi går in i nästa fas av utvecklingen.
            Som läget är nu vad avser länsstyrelserna är behovet inte att
            bygga upp parallella system utan att få dem att kunna tala med
            andra myndigheter inom ramen för befintliga system.
          </note>
          <note n="274ddafb">
            Överläggningen var härmed avslutad.
          </note>
          <note n="0961870c">
            16 § Svar på interpellation 1994/95:139 om amalgam
          </note>
          <note n="b53170f9">
            Anf. 100 Socialminister INGELA
          </note>
          <note n="7e4d96f1">
            THALÉN (s)
          </note>
          <note n="f2e35aab">
            Herr talman! Görel Thurdin har ställt följande nio frågor till
            mig:
          </note>
          <note n="50d79e35">
            1. Vilka initiativ har regeringen tagit och avser att ta för
            att amalgamet skall avvecklas inom beslutad tid?
          </note>
          <note n="26785be2">
            2. Vilka initiativ har regeringen tagit och avser att ta för
            att öka kunskapen om ersättningsmaterial och om metoder för amalgamsanering
            i samband med avvecklingen?
          </note>
          <note n="91fc91c3">
            3. Vilka initiativ har regeringen tagit och avser att ta för
            att öka svensk forskning på området och därigenom öka kunskapen
            om kvicksilvrets och därmed amalgamets effekter på människors
            hälsa
          </note>
          <note n="6494b726">
            4. Vilken är regeringens strategi för att möta patienternas behov
            av förståelse för deras situation och för att öka vårdens kunskap
            om sjukdomar relaterade till tandfyllnadsmaterial?
          </note>
          <note n="b1182d39">
            5. Vilka initiativ avser regeringen att ta för att förbättra
            situationen i vården för patienter som hamnat mellan beprövad
            erfarenhet och vetenskapliga bevis?
          </note>
          <note n="10001a11">
            6. Vilka bestämmelser gäller inom EU vad avser tandfyllnadsmaterial
            inklusive rotfyllnadsmaterial?
          </note>
          <note n="4085e643">
            7. Vilka initiativ har regeringen tagit för att inom
          </note>
          <note n="270b12c0">
            EU-arbetets ram driva frågan om amalgamets avveckling?
          </note>
          <note n="e5c8e9f5">
            8. Är regeringen beredd att ta initiativ för att genomföra de
            riksdagsbeslut som fattats om patienters rätt att byta ut tandfyllnadsmaterial
            vid avvikande reaktioner?
          </note>
          <note n="6f30e808">
            9. Har tandläkare inom Försäkringskassan den utbildning som behövs
            för att överpröva diagnoser som ställs av specialistkompetenta
            läkare?
          </note>
          <note n="8b7f4247"/>
          <note n="72c45e9c">
            Vissa av dessa frågor, bl.a. forskningen, ligger inte inom mitt
            ansvarsområde. Jag kommer därför att koncentrera mitt svar på
            de frågor som jag har ansvar för.
          </note>
          <note n="e40c27f2">
            Som svar på fråga ett får jag nämna följande.
          </note>
          <note n="606ba690">
            Riksdagen beslutade under våren 1994 att användningen av amalgam
            inom tandvården bör avvecklas senast till år 1997. Kemikalieinspektionen
            har av den dåvarande regeringen fått i uppdrag att i samarbete
            med Socialstyrelsen senast den 1 juli 1996 redovisa en utvärdering
            av hur avvecklingen av amalgam fortgår. Vidare har regeringen
            godkänt en överenskommelse mellan staten och Landstingsförbundet
            om en avveckling av amalgam inom barn- och ungdomstandvården fr.o.m.
            den 1 juli 1995.
          </note>
          <note n="d08821ba">
            Som svar på fråga två kan jag meddela att regeringen i årets
            budgetproposition har aviserat att regeringen avser att pröva
            förutsättningarna för att avsätta vissa medel för en särskild
            satsning på efterutbildningsinsatser när det gäller alternativa
            dentala material. Vad gäller grundutbildningen av tandläkare förstärker
            de odontologiska fakulteterna kunskaperna om dentala biomaterial.
          </note>
          <note n="4bf932b5">
            Som svar på fråga tre vill jag nämna att Medicinska forskningsrådet
            t.o.m. budgetåret 1994/95 har avsatt sammanlagt drygt 16 miljoner
            kronor för amalgamrelaterad forskning. Projekten inom området
            har varit av neurologisk, immunologisk, epidemologisk, socialmedicinsk
            eller materialteknisk karaktär.
          </note>
          <note n="42786704">
            Forskningsrådet har bedrivit en aktiv verksamhet för att bygga
            upp forskningsområdet. För att bredda kunskapsbasen inom landet
            har t.ex. medel disponerats för ett antal doktorand- och forskarassistenttjänster.
          </note>
          <note n="6270762f">
            Som svar på frågorna fyra och fem vill jag nämna att jag erfarit
            att Socialstyrelsen under hösten 1995
          </note>
          <note n="09694184">
            kommer att anordna konferenser för vårdpersonal kring temat hur
            patienter som anser sig skadade av kvicksilver från amalgam på
            bästa sätt skall tas om hand i sjukvården.
          </note>
          <note n="ccb75975">
            Svar på fråga sex är att dentala material omfattas av EG:s direktiv
            om medicintekniska produkter
          </note>
          <note n="204a9602">
            (93/42/EEG). Det har trätt i kraft den 1 januari 1995.
          </note>
          <note n="4493e060">
            För dentala material gäller i princip att de skall vara certifierade
            av ett oberoende ackrediterat certifieringsorgan inom EES-området.
            De skall uppfylla de väsentliga kraven i direktivet och vara förenliga
            med hög hälso- och säkerhetsnivå. Direktivet har införlivats med
            svensk rätt genom särskilda författningar.
          </note>
          <note n="8aea161b">
            Som svar på fråga sju kan nämnas att Europeiska kommissionen,
            efter bl.a. ett initiativ från Sverige, har tillkallat en särskild
            arbetsgrupp som skall undersöka vilka regler som finns i olika
            länder när det gäller användningen av dentala amalgam och eventuellt
            komma med rekommendationer om lämpliga åtgärder.
          </note>
          <note n="a896c099">
            Arbetsgruppen skall bl.a. analysera tillgänglig information om
            biverkningar av amalgam. Arbetsgruppen skall även analysera tillgängliga
            forskningsresultat när det gäller dentala amalgams säkerhet och
            vilken ytterligare forskning som kan behövas för att utgöra ett
            underlag för framtida beslutsfattande. Arbetsgruppen beräknas
            slutföra sitt uppdrag i början av år 1996.
          </note>
          <note n="9caacfec">
            Sverige är representerat i arbetsgruppen.
          </note>
          <note n="5fc11f58">
            Som svar på fråga åtta vill jag redovisa följande.
          </note>
          <note n="c4f46e64">
            Fr.o.m. den 1 juli 1989 finns utökade möjligheter för patienter
            att få ersättning vid utbyte av amalgamfyllningar. Även i de fall
            man inte har kunnat konstatera samband mellan sjukdomsbesvär och
            amalgam kan patienten få amalgamsaneringen ersatt som vid annan
            tandvårdsbehandling.
          </note>
          <note n="8a7333d4">
            Riksdagen beslöt hösten 1990 att med anledning av några motioner
            ge regeringen till känna att det var rimligt att den som på grund
            av sjukdomsbesvär ville byta ut sina amalgamfyllningar skulle
            kunna göra det på ett enkelt sätt och till en rimlig kostnad.
            Riksförsäkringsverket har därefter, i syfte att fullfölja riksdagsbeslutet,
            ändrat sina anvisningar fr.o.m. den 1 juli
          </note>
          <note n="d5591498">
            1991.
          </note>
          <note n="c225d43c">
            Riksdagen uttalade i ett senare betänkande, i november 1991,
            att Riksförsäkringsverket noga borde följa tillämpningen av de
            nya anvisningarna men gjorde inte något ytterligare uttalande.
            Riksförsäkringsverket har en mycket noggrann uppföljning av tillämpningen
            av dessa ersättningsregler genom rapporter från försäkringskassorna
            och regelbundna förtroendetandläkarkonferenser.
          </note>
          <note n="cc92c53d">
            Som svar på fråga nio gäller att tandläkare vid försäkringskassorna
            i första hand gör en bedömning av om beslutsunderlaget är tillräckligt
            för ett ställningstagande från försäkringskassan. Denna bedömning
            kan leda till en begäran om komplettering av underlaget. t.ex.
            allergitest. I den mån försäkringskassans beslut förutsätter en
            bedömning som ligger utanför förtroendetandläkarens kompetens
            har försäkringskassorna också tillgång till förtroendeläkare och
            annan medicinsk expertis.
          </note>
          <note n="07182e04">
            Anf. 101 Andre vice talman GÖREL
          </note>
          <note n="a8b07c86">
            THURDIN (c)
          </note>
          <note n="7c9cc4fe">
            Herr talman! Jag tackar för svaret. Det orsakade en mängd nya
            frågor. Jag har försökt att leta efter flera positiva saker som
            skulle ha gjort att vi som följer denna diskussion, vi som följer
            vad som händer i samhället, känner att vi får stöd från socialministern
            i kampen för att verkligen få rätt hantering av människor som
            är sjuka.
          </note>
          <note n="e6c616d0">
            Det fanns dock en sak som var positiv. Det var att det skulle
            göras utbildningsinsatser vad gäller alternativa dentala material.
          </note>
          <note n="e6ed3e7b">
            I överenskommelsen mellan Landstingsförbundet och staten finns
            det ett undantag som säger att man skall ha möjlighet att göra
            undantag om hålet är för stort för alternativa material. Vi vet
            att det krävs större skicklighet av tandläkare att hantera de
            alternativa materialen än amalgamet. Skulle inte utbildningsinsatser
            göras kommer undantagen från riksdagsbeslut och överenskommelse
            mellan Landstingsförbund och stat att bli regel snarare än undantag.
          </note>
          <note n="c11f15f0">
            Jag skall gå vidare till att tala om Riksförsäkringsverkets hantering
            och möjligheterna att få ersättning.
          </note>
          <note n="80daa65f">
            Jag tar fasta på riksdagsbeslutet hösten 1990, där det väldigt
            tydligt står att de som på grund av sjukdomsbesvär vill byta ut
            sina amalgamfyllningar skall kunna göra det på ett enkelt sätt
            och till en rimlig kostnad.
          </note>
          <note n="bb75c180">
            Det hade varit rimligt att Riksförsäkringsverket hade tagit fram
            sådana allmänna råd att man hade kunnat följa riksdagsbeslutet.
            Det har faktiskt inte gjorts.
          </note>
          <note n="eb54012f">
            Man började med att säga att reaktioner mot dentala material
            kan yttra sig i form av allergi eller lichenförändringar. Men
            så småningom började man inskränka det ännu mer. 1991 säger man
            att säkerställd allergi och lichenförändringar är de enda biverkningar
            av kvicksilver i amalgam som berättigar till ersättning. Men vi
            vet att det finns massor av symptom som är fastställda av läkare,
            av tandläkare och av professorer som uppkommer på grund av att
            man över huvud taget är väldigt känslig mot olika material i munnen
            och framför allt tungmetaller. Det är orimligt att de berörda
            inte på ett enkelt sätt skall kunna få den ekonomiska hjälp de
            behöver.
          </note>
          <note n="69a96b20">
            I vartenda ett av de brev jag har fått - det är flera hundra
            - framgår det att man inte har fått hjälp och att ens ekonomi
            är i ruin. Man får bekosta dålig hantering från tandläkare tills
            man hittar någon som kan klara det på ett vettigt sätt. Man får
            ingen hjälp av samhället.
          </note>
          <note n="60ae0f1d">
            Jag ställer frågan till socialministern: Är det inte möjligt
            att socialminister Ingela Thalén kan ta initiativ och verkligen
            gå till grunden med problemet?
          </note>
          <note n="0a5d623a">
            Egentligen borde Riksrevisionsverket och Riksdagens revisorer
            gå igenom hur man lever upp till beslutet. Jag hoppas att det
            blir så.
          </note>
          <note n="c8e7b951">
            Jag kan ta ett exempel ur ett brev. Det gäller en kvinna som
            har kämpat sig igenom tandsanering. Hon har trots försäkringskassan
            och dess förtroendeläkare uppnått halv arbetsförmåga. Det står
            så här: Förtroendeläkaren tyckte att man kunde byta ut diagnosen
          </note>
          <note n="e98a5797">
            "oral galvanism" mot "personlighetsstörning". Han känner mig
            inte och har aldrig träffat mig, vare sig per telefon eller skriftligen.
            Det står att läsa i min akt på försäkringskassan. Jag var tvungen
            att besöka psykisk klinik för att få fortsätt sjukpenning. Överläkaren
            på psyket fann inget annat än att den behandling jag blivit utsatt
            för av försäkringskassan påverkat mig och min psykiska hälsa negativt.
          </note>
          <note n="5f9e0902">
            Det visar sig sedan att hon inte får hjälp.
          </note>
          <note n="a48b519a">
            Jag tycker inte att den verklighetsbeskrivning jag läser i svaret
            är riktig. Det bekymrar mig väldigt. Det finns tydligen samverkande
            krafter som inte vill att frågan skall hanteras på ett riktigt
            sätt.
          </note>
          <note n="6c28d89e">
            Vi kan titta på samhällsekonomin kopplat till denna fråga. Det
            finns de som hävdar att hundratusentals människor är drabbade
            och stundtals går sjukskrivna.
          </note>
          <note n="0c2079a2">
            Låt oss säga att 1 000 personer lyfter 90 000 i sjukpenning.
            Det blir 90 miljoner på ett år. Går de sjukskrivna i sju år blir
            det nästan 700 miljoner kronor.
          </note>
          <note n="0a7055e3">
            Om en ung person på 25 år går i förtidspension, vilket flera
            tvingas göra därför att man inte vill låta dem uppbära sjukpenning
            för länge, skall vi betala pension i 30 år. De blir inte arbetsföra
            om de inte får den rätta hjälpen.
          </note>
          <note n="ddeb7df5">
            Det är faktiskt nödvändigt utifrån samhällsekonomiska aspekter
            att titta på hur man egentligen hanterar dessa frågor.
          </note>
          <note n="bea41d54">
            Man kan i oändliga brev läsa om människor som blivit fullt friska
            efter sanering. De har varit sjuka i många herrans år. Det visar
            att det ger effekt.
          </note>
          <note n="a6485d7d">
            Det finns en utredning som Hans Lindfors - en tandläkare uppe
            i Ö-vik - har gjort. Av flera 100
          </note>
          <note n="b235f1a3">
            patienter är det egentligen inte många som har blivit friska,
            konstaterar man. Nej, det var inte många som var färdigsanerade
            heller! Större delen av dem som var färdigsanerade hade blivit
            friska eller mycket bättre. Sjukskrivningarna hade därmed blivit
            färre.
          </note>
          <note n="bc7d720a">
            Slutsatserna från undersökningarna har inte dragits på ett riktigt
            sätt. Man behöver en total genomgång av det material som samhället
            förfogar över.
          </note>
          <note n="0492b7e0">
            Anf. 102 BO KÖNBERG (fp)
          </note>
          <note n="13320c83">
            Herr talman! Amalgamfrågan har många olika aspekter. Den rör
            i stor utsträckning det som Görel
          </note>
          <note n="45547296">
            Thurdin har tagit upp, nämligen påverkan på hälsan, men den rör
            också hur vår miljö påverkas.
          </note>
          <note n="269b2e5e">
            I samband med framtagandet av den s.k. kemikaliepropositionen
            våren 1994 kunde man i den dåvarande regeringen - min dåvarande
            statsrådskollega Görel
          </note>
          <note n="c02764f0">
            Thurdin och jag - bli överens om att det var angeläget att se
            till att tillförseln av tungmetaller i den svenska miljön blev
            så liten som möjligt. Amalgamet är en stor källa till kvicksilverförekomst
            i vår miljö. Jag tror att Görel Thurdin och jag var lika angelägna
            om att få till stånd dessa förändringar.
          </note>
          <note n="7dc65371">
            Vi var möjligen inte lika överens om vad vetenskap och beprövad
            erfarenhet säger om amalgamets effekter på människors hälsa, men
            vi kunde alltså enas om att miljöskälen var tillräckligt starka
            för att vi skulle föreslå riksdagen att genomföra de förändringar
            som innebar att vi relativt snart skulle bli av med nytillförsel
            av amalgam.
          </note>
          <note n="f394d72f">
            Det är förstås oerhört angeläget att vår hälso- och sjukvård
            baserar sig på det som man brukar kalla vetenskap och beprövad
            erfarenhet. De oerhörda framsteg som har skett inom sjukvården
            under de senaste hundra åren har berott just på starka vetenskapliga
            krav på de nya metoder av olika slag som har kommit fram. Detta
            finns det all anledning att understryka när vi diskuterar amalgamets
            inverkan på människorna.
          </note>
          <note n="0d690ac3">
            Många människor är oroliga för amalgamet.
          </note>
          <note n="2a0ff3f6">
            Många människor är själva övertygade om att deras hälsoproblem
            beror på förekomsten av amalgam. Det är självfallet oerhört viktigt
            att sjukvården ställer upp och tar deras problem på allvar. Det
            är bra att vi sedan några år tillbaka har fått till stånd den
            tingens ordning som gör att försäkringskassorna har möjlighet
            att ekonomiskt stödja dem vars problem inte har kunnat förklaras
            av andra skäl.
          </note>
          <note n="1d60eebd">
            Jag tycker, herr talman, att det är bra att vi har fått den redovisning
            som har kommit till stånd tack vare
          </note>
          <note n="f4bd63be">
            Görel Thurdins interpellation. Jag utgår från att den nuvarande
            regeringen kommer att se till att riksdagsbeslutet från våren
            1994 genomförs enligt intentionerna.
          </note>
          <note n="435cb439">
            Anf. 103 Socialminister INGELA
          </note>
          <note n="7e4d96f1">
            THALÉN (s)
          </note>
          <note n="308d3cf3">
            Herr talman! Jag vänder mig först till Görel
          </note>
          <note n="eac1224d">
            Thurdin. Det är naturligtvis oerhört svårt när enskilda patienter
            känner sig motarbetade, oavsett om känslan är bekräftad eller
            inte. Det är självfallet den egna verkligheten, den egna upplevelsen,
            som är utgångspunkten för hur man reagerar.
          </note>
          <note n="9cee3d6a">
            Men jag vill ändå påminna om att enskilda individer har två olika
            möjligheter när det gäller att få hjälp med att byta ut amalgamet.
            En av dessa föreligger om önskemålet är knutet till en förändring
            som kan bedömas som en allergireaktion eller en lichenförändring.
            Då får man utbytet gjort gratis enligt 9 §.
          </note>
          <note n="398b1825">
            Vill man oavsett om detta klarlagts eller inte få möjlighet till
            utbyte, kan man göra det som vanligt ingrepp och med stöd av tandvårdstaxan.
            Man har alltså denna möjlighet.
          </note>
          <note n="4e56162f">
            Även i gränslandet mellan dessa alternativ, där man trots dagens
            kunskaper inte har kunnat säga om det är fråga om upplevelser
            eller om allergi- eller överkänslighetsreaktioner, får man möjlighet
            till stöd.
          </note>
          <note n="f801177a">
            Det är viktigt att säga att människor inte är helt utlämnade.
          </note>
          <note n="b8628d46">
            Vad gäller den andra diskussion som Görel Thurdin tar upp och
            som berör Riksförsäkringsverket vill jag säga att det för mig
            är oerhört svårt att här ge en reaktion på citat ur ett brev eller
            att kommentera upplevelsereaktioner, oavsett om de är riktade
            till
          </note>
          <note n="64b587ae">
            Görel Thurdin som enskild riksdagsledamot eller till mig som
            statsråd. Jag får utgå från att de uppdrag som vi ger till Riksförsäkringsverket
            utförs. Om det skulle konstateras att det har begåtts felaktigheter
            eller att frågor har handlagts på ett felaktigt sätt, måste man
            naturligtvis gå in i verkets hantering. Hitintills har man i samband
            med länsrättsdomar, annan prövning eller andra översyner som gjorts
            inte kunnat peka på några felaktigheter i handläggningen.
          </note>
          <note n="a8a9d265">
            I övrigt kan jag bara konstatera att Bo Könberg och jag har samma
            uppfattning när det gäller att det är viktigt att grunda handläggningen
            på beprövad erfarenhet och att den står på vetenskaplig grund.
            Men det är också viktigt, vilket mycket tydligt framgår av
          </note>
          <note n="b2b2a714">
            Socialstyrelsens rapport, att man skall ta hänsyn till de enskilda
            individernas upplevelser av den egna situationen. Jag menar att
            det skall vara vägledande, eftersom vi kanske ännu inte vet tillräckligt.
          </note>
          <note n="7aad1fc3">
            Anf. 104 Andre vice talman GÖREL
          </note>
          <note n="a8b07c86">
            THURDIN (c)
          </note>
          <note n="b0c80655">
            Herr talman! Det är inte bara de drabbade människorna som upplever
            detta. De får intyg av läkare, tandläkare och professorer, men
            dessa intyg godkänns inte. Det är anledningen till att man inte
            får hjälp.
          </note>
          <note n="a78baa7a">
            Jag kan bara utgå från vad jag får höra från läkare, tandläkare
            och jurister, som nu också har börjat överklaga den här typen
            av ärenden. När t.ex. en hudspecialist visar på för många fall
            av tungmetallallergi börjar man ifrågasätta om den läkaren är
            kapabel att över huvud taget utfärda intyg. Jag har skriftväxlingar
            tillgängliga här som visar på detta. Jag antar att handlingarna
            är helt korrekta, eftersom de är försedda med stämplar osv.
          </note>
          <note n="0ef566c5">
            Som socialministern säger känner vi inte exakt till de aktuella
            sambanden, men det finns i dag tillräckligt med publicerade rapporter
            som anses vara vetenskapliga och som visar på allt starkare samband.
            I en internationell vetenskaplig skrift redovisar t.ex. Tibbling
            en vid universitetet i Linköping för publicering godkänd undersökning.
            I den påvisas patologiska immunologiska förändringar hos patienter
            som har reagerat på Melisatest.
          </note>
          <note n="59424cac">
            Det kommer löpande fram fler och fler forskningsresultat av denna
            typ vilka visar att amalgam åstadkommer förändringar. Jag skall
            återkomma till läget i
          </note>
          <note n="01073e1c">
            Tyskland, där man har kommit fram till en något annan ståndpunkt
            än vad vi har gjort här i Sverige.
          </note>
          <note n="34dab341">
            Vad sedan gäller de miljoner som anslagits till forskning om
            amalgam har inte de forskare som ser samband mellan amalgam och
            ohälsa fått några pengar, utan dessa har helt gått till dem som
            vill slå fast tidigare etablerade åsikter. Jag har tidigare försökt
            att kritisera detta förhållande.
          </note>
          <note n="aed36529">
            Jag har noterat att Socialstyrelsen kommer att anordna konferenser
            för vårdpersonal just om patienter som upplever problem på detta
            område. Det vore bra om det också angavs att de skulle gälla patienter
            som av läkare som av läkare, tandläkare och professorer anses
            vara sjuka av amalgam.
          </note>
          <note n="46044e30">
            Jag vill fråga: Är socialministern beredd att åstadkomma konferenser
            med en öppen diskussion, där alla företrädare får komma till tals
            och som är offentliga, så att alla kan ta del av diskussionen
            mellan vetenskapsmännen? Vi behöver en vetenskaplig medling på
            det här området.
          </note>
          <note n="d51e577d">
            Anf. 105 Socialminister INGELA
          </note>
          <note n="7e4d96f1">
            THALÉN (s)
          </note>
          <note n="683bf91d">
            Herr talman! Jag talar nu faktiskt inte från den enskilde patientens
            utgångspunkt, men jag vet att det finns både tandläkare och andra
            läkare som har remitterat eller utfärdat sådana här diagnoser.
            Problemet när man hänvisar till ett antal test eller undersökningar
            är att man för att kunna säga att något är beprövat måste ha gjort
            ordentligt kontrollerade undersökningar med jämförbara test.
          </note>
          <note n="68132b8d">
            Jag tycker att det är viktigt att den här typen av undersökningar
            blir ordentligt gjorda, på s.k. blindgrupper och andra. Det handlar
            inte från mig, från min företrädare eller från Socialstyrelsens
            sida om någon ovilja mot att släppa fram något vetenskapligt material,
            tvärtom. Jag tycker att jag själv, Görel
          </note>
          <note n="6aa5c6f3">
            Thurdin, Bo Könberg och andra faktiskt har ropat efter kunskap
            på detta område.
          </note>
          <note n="b73fc823">
            Nu nämner Görel Thurdin det s.k. Melisatestet.
          </note>
          <note n="0ba5eb08">
            Man har på olika håll konstaterat att detta test inte är vetenskapligt
            gott. Såvitt jag känner till finns det inte heller någon annanstans
            i världen något erkännande av att detta test är vetenskapligt
            riktigt för genomförande av sådana här prövningar. Kommer det
            fram någonting annat, skulle nog ingen vara lyckligare än både
            jag och företrädarna för det här området. Vi vill verkligen kunna
            hjälpa människor som har och känner sig ha de aktuella problemen.
          </note>
          <note n="effb9779">
            Vad gäller frågan om konferenser skall jag på litet olika håll
            ta upp frågan om det finns utrymme för att genomföra kunskapskonferenser
            med alla typer av inblandade grupper, inte minst med personal,
            innefattande öppna och ordentliga diskussioner. Det var några
            år sedan som vi hade en s.k. statuskonferens, och det finns kanske
            anledning att genomföra en sådan igen.
          </note>
          <note n="66673128">
            Anf. 106 Andre vice talman GÖREL
          </note>
          <note n="a8b07c86">
            THURDIN (c)
          </note>
          <note n="7b05b63e">
            Herr talman! Jag vill fråga vem som företräder
          </note>
          <note n="a2b14e7e">
            Sverige i den europeiska arbetsgruppen. Det kan vara viktigt
            för flera att få veta vem man skall kontakta i sådana sammanhang.
          </note>
          <note n="92a5090a">
            Jag vill också beträffande Melisatestet säga att det faktiskt
            har redovisats i vetenskapliga tidskrifter. Man har alltså godkänt
            detta. Bl.a. har Vera Seiskal, som finns här i Sverige, medverkat
            som författare. Man har tidigare inte riktigt velat lyssna på
            henne, trots att hon är expert på att behandla allergier förorsakade
            av bl.a. guld.
          </note>
          <note n="ad13136a">
            I Tyskland har man erkänt en koppling mellan amalgam och hälsa,
            och ansvariga myndigheter avråder kvinnor från att under graviditet
            låta göra några ingrepp i munhålan vilka har med amalgam att göra.
          </note>
          <note n="86179a4f">
            Även barn under sju år avråds från sådana. Har vi här några sådana
            rekommendationer grundade på ett erkännande av en koppling till
            hälsan?
          </note>
          <note n="7caffd79">
            I Tyskland erkänns ett s.k. DNPS-test som underlag för beslut
            om ersättning från försäkringskassan.
          </note>
          <note n="2c104df8">
            Här godtas sådana test endast för annan kvicksilverpåverkan än
            från amalgam. Jag vill fråga varför man skiljer mellan faror i
            miljön beroende på om de förekommer inom respektive utanför tandläkarmottagningarna.
          </note>
          <note n="abd6853b">
            Vi politiker måste stå upp för det vi tycker, vare sig det är
            i valrörelser eller annars. Jag har träffat en ung man som i dag
            är 26-27 år. Han har varit sjuk sedan han var 19 år. Han har oerhörda
            problem. Han har dessutom problem med att få behålla sin sjukpenning.
            Han har ett litet barn, och han har försörjningsbörda.
          </note>
          <note n="674a764a">
            Han fick ett brev under valrörelsen där det står: Vi socialdemokrater
            anser att detta inte längre kan dras i långbänk. Amalgam är farligt
            både för hälsan och miljön och vi anser att ett förbud bör träda
            i kraft senast den 1 juli 1995. Vi anser också att tandläkarna
            bör få ökad kunskap om tandmaterial. Det är undertecknat Ingvar
            Carlsson, statsministern.
          </note>
          <note n="545b6938">
            När jag sade detta i en debattartikel kallade generaldirektören
            för Socialstyrelsen mig för charlatan.
          </note>
          <note n="fef8ea2c">
            Jag tycker att det är dags att vi gemensamt tar tag i den här
            frågan. Den är så infekterad att det bara är vi politiker som
            i dag kan hantera den på ett sådant sätt att vi får fram allt
            kunskapsmaterial och kan nå det resultat som får till effekt att
            människor känner sig trygga i det svenska vårdsystemet.
          </note>
          <note n="fedc0bb8">
            Anf. 107 Socialminister INGELA
          </note>
          <note n="7e4d96f1">
            THALÉN (s)
          </note>
          <note n="2d01d8e9">
            Herr talman! Först till Görel Thurdins fråga om vem det är som
            representerar Sverige i arbetsgruppen i EU. Det är professor Jan
            Ekstrand vid Huddinge odontologiska fakultet och departementssekreterare
          </note>
          <note n="c61aa1cb">
            Birgitta Victor.
          </note>
          <note n="ea0c8be4">
            Vid en jämförelse kan man se att Sverige och
          </note>
          <note n="c6cd312b">
            Tyskland har mycket lika synsätt, framför allt när det gäller
            hur man skall se på gravida kvinnor och behandlingen av dem.
          </note>
          <note n="69c04598">
            Den sista kommentaren gällde debatten mellan
          </note>
          <note n="564ceddf">
            Görel Thurdin och generaldirektören. Den diskussionen vill jag
            inte gå in i. Jag är övertygad om att Görel
          </note>
          <note n="14d2b35e">
            Thurdin klarar den debatten alldeles utmärkt på egen hand.
          </note>
          <note n="ae5f2dce">
            Men jag kan säga att regeringen självklart står bakom det som
            riksdagen har begärt och kommer att lägga fram förslag i den riktning
            som riksdagen önskar. Det avtal som nu är tecknat när det gäller
            barn och ungdom är ett uttryck för att det är regeringens avsikt
            att hantera den frågan på det sätt som riksdagen anser att frågan
            skall hanteras på.
          </note>
          <note n="00f0f1b9">
            När det gäller att öppna möjligheter för en bred och seriös debatt
            skall jag göra vad jag kan för att vi skall få sådana förutsättningar.
            I övrigt är det naturligtvis viktigt för alla parter när man lägger
            fram förslag om lagar och fattar beslut om förändringar att de
            måste vara grundade på det man vet i dag. Men man kan aldrig slänga
            igen dörren och säga att det vi vet i dag är det vi kommer att
            veta för all framtid. Är det någonting som vi har lärt oss under
            åren är det att det hela tiden dyker upp nya kunskaper och nya
            erfarenheter. Det gäller frågan om amalgam och det gäller en del
            andra frågor som rör hälsa och miljö. Därför bör det finnas en
            stor öppenhet och en stor varsamhet när det gäller möjligheten
            att ta till sig nya kunskaper.
          </note>
          <note n="274ddafb">
            Överläggningen var härmed avslutad.
          </note>
          <note n="65229283">
            17 § Svar på interpellation 1994/95:151 om mormorsupproret
          </note>
          <note n="6143d40a">
            Anf. 108 Socialminister INGELA
          </note>
          <note n="7e4d96f1">
            THALÉN (s)
          </note>
          <note n="70ab0b05">
            Herr talman! Thomas Julin har frågat mig om jag
          </note>
          <note n="8799e351">
            "ämnar vidta åtgärder för att förändra dagens diskriminering
            mot de far- och morföräldrar och andra nära släktingar som anser
            att det är naturligt och en självklarhet att ta hand om sina älskade
            barnbarn eller anhöriga, om föräldrarna av någon anledning inte
            kan det".
          </note>
          <note n="53c898b5">
            Låt mig börja med att säga att jag håller med om att familjens
            och släktens betydelse för barnet måste få ett större utrymme
            i det sociala arbetet med barn som far illa.
          </note>
          <note n="2bd15b6f">
            Det är viktigt att far- och morföräldrar och andra för barnet
            viktiga personer engageras på ett mycket tidigt stadium av utredningsarbetet
            när barn far illa, dvs. redan i utredningen om barnets förhållanden
            och när bedömningen av lämpliga stödåtgärder görs.
          </note>
          <note n="26125978">
            Låt mig också redan här för tydlighetens skull poängtera att
            valet av familjehem alltid skall göras utifrån bedömningen av
            vad som är barnets bästa. I den utredning som görs inför en familjehemsplacering
            av barn är det nödvändigt att kartlägga de resurser som finns
            inom barnets släkt och att skapa garantier för att barnet kan
            ha kontakt med de personer som är viktiga för barnet i de fall
            familjehemsplacering blir nödvändig. Vinsten med att se till de
            samlade resurserna kring barnet i ett tidigt stadium är dels att
            vissa placeringar kanske inte behövs, dels att de som görs kan
            genomföras på ett bättre sätt för barnet.
          </note>
          <note n="25d5b4c8">
            Socialstyrelsen har nyligen avslutat ett brett uppdrag rörande
            utveckling av familjehemsvården i landet och har i fem rapporter
            beskrivit olika delar av den. Jag skall senare återkomma till
            några viktiga resultat från rapporterna.
          </note>
          <note n="9e34a772">
            Den hjälp som socialbyrån erbjuder och de ingripanden som görs
            bygger på vad en utredning om barnets förhållanden och behov visar.
            Utredningens kvalitet är därför viktig. Det gäller både metoder
            att utreda och metoder att dokumentera, men också och inte minst
            gäller det förhållningssättet i arbetet med utsatta barn.
          </note>
          <note n="9efff17b">
            Socialtjänsten har under senare år utsatts för en hel del kritik
            på alla dessa punkter. För att få till stånd en utveckling är
            det viktigt att kritiken tas på allvar.
          </note>
          <note n="9ec7bcef">
            Så har skett. Inte bara genom de regeringsuppdrag som har varit
            en direkt följd av kritiken och som lett till projektverksamheter,
            konferenser och utbildningar av socialsekreterare - Barn i fokus-verksamheterna
            i
          </note>
          <note n="859449f4">
            Socialstyrelsens regi t.ex. - utan även genom kommunernas egen
            försorg och i Kommunförbundets regi.
          </note>
          <note n="8caee4e3">
            Länsstyrelserna, som har följt utvecklingen av familjehemsvården,
            har också i sina kartläggningar funnit en rad allvarliga brister.
            Länsstyrelserna har emellertid också konstaterat att arbetet med
            familjehemsvården förbättrats alltsedan socialtjänstlagens tillkomst
            och i synnerhet de senaste åren. Familjehemsvården bedrivs med
            stort engagemang och ofta med hög kvalitet. Förbättringar har
            bl.a. skett när det gäller kontakten med de biologiska föräldrarna
            under tiden i familjehemmet. Jag vill alltså hävda att det pågår
            en hel del positiv utveckling i landet.
          </note>
          <note n="dfd5e90c">
            Begreppet Barn i fokus är vedertaget i allt utvecklingsarbete
            rörande frågor om barn som far illa i dag.
          </note>
          <note n="8deee79b">
            Barn i fokus kan innebära olika saker. Det kan innebära att man
            ser med barnets ögon, från barnets synvinkel m.m. För mig innebär
            det också att se barnet i dess hela sammanhang där mor- och farföräldrar
            finns med och där man när det är möjligt även använder sig av
            de resurser som finns i barnets nätverk.
          </note>
          <note n="66c09b4c">
            I rapporten Sammanbrott i familjehem (SoS-
          </note>
          <note n="f17baefa">
            rapport 1995:9) har Socialstyrelsen konstaterat att
          </note>
          <note n="2a75d00e">
            44 % av placeringarna i familjehem avbryts oplanerat.
          </note>
          <note n="43cd499e">
            En viktig slutsats som Socialstyrelsen drar är att "en familjehemsplacering
            måste betraktas som en insats, vilken med hög sannolikhet kommer
            att bryta samman".
          </note>
          <note n="80cb5f04">
            Även om studien inte omfattar mer än 189 placeringar och även
            om man kan diskutera definitionen av sammanbrott - att avslutningen
            av placeringen inte sker enligt den planering socialtjänsten gjort
            i ärendet
          </note>
          <note n="9fa41957">
            - styrker resultatet behovet av att från början ha med sig mer
            av barnets nätverk.
          </note>
          <note n="16ad8921">
            Är det någon gång i livet man behöver ett samlat stöd från släkten
            så är det när ens egna föräldrar inte räcker till. Även om socialtjänsten
            kan lösa en akut situation så är det kanske inte ett stöd för
            all framtid.
          </note>
          <note n="18f50017">
            I en annan av rapporterna om familjehemsvård,
          </note>
          <note n="bf108060">
            Invandrarbarn i familjehem (SoS rapport 1995:7), redovisar Socialstyrelsen
            att 40 % av barnen i familjehem har invandrarbakgrund. Socialstyrelsen
            drar i sin utredning slutsatsen att det i valet av familjehem
            ibland är svårt att bedöma hur stor vikt som bör läggas vid språk-
            och kulturaspekter i förhållande till andra aspekter, som familjens
            förmåga att tillgodose barnets totala omsorgsbehov.
          </note>
          <note n="cabbf0cd">
            Även här anser jag att man kan konstatera att familjen, släkten,
            nätverket på något sätt borde involveras aktivt och konkret i
            socialtjänstens överväganden.
          </note>
          <note n="c6a6307d">
            "Jag vågar påstå att socialtjänsten av tradition eller vanhävd
            ser barnets släktingar och nätverk mer som en del av barnets problem
            än dess lösning" skriver direktören Ragnar Götestam i Socialstyrelsens
            tidning Väl och Ve (nr 3 1995). Han stödjer sig bl.a.
          </note>
          <note n="2f74d7f5">
            på olika uppföljningar som visar att man inte regelmässigt undersöker
            om ett barn som behöver placeras kan komma till någon i familjen
            eller till övriga i barnets nätverk.
          </note>
          <note n="3d1173f4">
            Jag vill, som jag tidigare antytt, inte gå så långt att jag säger
            att socialtjänsten alltid i första hand skall överväga släktingplacering.
            Men jag vill klart slå fast att far- och morföräldrar måste finnas
            med i utredningen och erbjudas möjlighet att presentera sina synpunkter
            och sina möjligheter att hjälpa barnet och dess familj när föräldrarna
            så önskar. Jag tror att vi kan utveckla arbetsmetoder för detta.
          </note>
          <note n="e7e95450">
            När det sedan gäller det som frågeställaren kallar mormorsupproret
            är det riktigt att jag fått ett upprop med omkring 1 000 namnpåskrifter
            från en mormor som vill ta hand om sitt barnbarn. Det material
            som medföljde är en redovisning av hennes fall, och i en skrivelse
            krävs en lagändring så att mor- och farföräldrar får rätt till
            sina barnbarn.
          </note>
          <note n="b91c805b">
            Begäran att få rätt till sina barnbarn är rimlig i den mån det
            innebär kontakt - rätten till ett förhållande -
          </note>
          <note n="b27da17b">
            med barnet och, när barnets bästa kräver det, även en möjlighet
            att få ta hand om barnet.
          </note>
          <note n="6606145b">
            Föräldrarna har som vårdnadshavare dels en möjlighet att själva
            involvera mor- och farföräldrar, dels också en möjlighet att både
            begära socialtjänstens hjälp till det och att avböja eventuella
            sådana förslag från socialtjänsten.
          </note>
          <note n="cc8f7c15">
            En diskussion kan naturligtvis här uppstå kring vilka möjligheter
            socialtjänsten har att utifrån barnets behov men mot vårdnadshavarnas
            vilja involvera mor- och farföräldrar. Jag ser dock även detta
            närmast som en metodfråga inom socialtjänsten och alltså inte
            en fråga som vi behöver lagstifta om. Det finns i stället, enligt
            min mening, skäl att allvarligt begrunda alternativa synsätt inom
            socialtjänsten, där erfarenheter från andra länder när det gäller
            s.k. nätverksarbete bättre bör tas till vara.
          </note>
          <note n="54efea9e">
            En i dag mycket omtalad modell för nätverksarbete kring barn
            som far illa tillämpas i Nya Zeeland. Jag skall inte närmare gå
            in på själva modellen här utan bara nämna att den innebär en delvis
            ny syn på socialarbetarens roll och att familjen och nätverket
            får större möjlighet att själva komma med förslag och ansvara
            för åtgärder för att hjälpa ett barn. Modellen minskar inte socialtjänstens
            ansvar att bedöma barnets förhållanden och att vidta åtgärder
            för att vid behov skydda barnet. Det är viktigt att behålla detta
            ansvar inom socialtjänsten.
          </note>
          <note n="e5f082b3">
            Metoder och modeller går inte att importera direkt utan måste
            omarbetas till våra svenska förhållanden.
          </note>
          <note n="3d237385">
            På initiativ av Svenska kommunförbundet kommer ett sådant utvecklingsarbete
            att inledas. Jag ser mycket positivt på detta och har för avsikt
            att genom medel från Socialdepartementet stödja projektet ekonomiskt.
          </note>
          <note n="41b9496d">
            Det metodutvecklingsarbete som regeringen på detta sätt "skyndar
            på" bör utvärderas. Först därefter kan ställning tas till eventuella
            behov av ytterligare åtgärder på området.
          </note>
          <note n="61182802">
            De krav som ställts från mormorsupproret och
          </note>
          <note n="4a24f146">
            Thomas Julin anser jag ryms i detta metodutvecklingsarbete.
          </note>
          <note n="8556a3ed">
            Anf. 109 THOMAS JULIN (mp)
          </note>
          <note n="142e2406">
            Herr talman! Jag vill börja med att tacka socialministern för
            svaret på interpellationen.
          </note>
          <note n="961fd3d3">
            Innan jag kommenterar svaret vill jag säga några ord om vad som
            hänt efter det att jag uppmärksammade mormorsupproret och fram
            till dagens interpellationsdebatt.
          </note>
          <note n="b92352d4">
            Jag har vid två tillfällen haft möjlighet att träffa representanter
            för mormorsupproret, och de har då framlagt sina synpunkter på
            de problem som uppstått när deras barn av någon anledning inte
            kunnat ta hand om sina barn.
          </note>
          <note n="9d8aacba">
            Jag har även skrivit några debattartiklar i den här frågan, där
            jag bl.a. har uttalat att jag vill komma i kontakt med personer
            med erfarenhet från fosterhemsplaceringar. Jag tänker då inte
            bara på far- och morföräldrar utan även på fosterföräldrar, socialutredare,
            barn, ungdomar och vuxna som har personliga erfarenheter av fosterhem.
          </note>
          <note n="b91381de">
            Efter debattartiklarna har jag fått ett antal telefonpåringningar
            samt några brev. De kommer i huvudsak från far- och morföräldrar.
            Senast i går hade jag tre sådana samtal, och i dag har jag haft
            ett möte med en far- och morförälder.
          </note>
          <note n="9a63ac07">
            De händelser som berättas för mig gör att jag blir både ledsen
            och bedrövad. Så många tragedier blottas. Så många barn och anhöriga
            kommer i kläm och far illa när den sociala apparaten under flera
            år mal och utreder placeringsärenden.
          </note>
          <note n="11ec976b">
            Jag har även fått beskrivet det hot som både barn och vuxna upplever,
            dvs. att "sociala" plötsligt skall dyka upp och tala om att "nu
            skall det ske en överflyttning till fosterhem". Det gäller ofta
            att far- och morföräldrar tillfälligtvis har fått ta hand om barnbarnen.
          </note>
          <note n="6269312a">
            Jag har fått beskrivet hur halvstora skolbarn tvingats till fosterhem
            fast de vädjat och bett att få bo hos exempelvis mormor och morfar.
            Det är fall där mor- och farföräldrar nekats träffa sina barnbarn
            eller bara fått träffa dem exempelvis var sjätte vecka. Motivet
            har ibland varit att anpassningen till fosterhemmet annars skulle
            störas.
          </note>
          <note n="572a8609">
            Det är fall där invandrarfamiljer fått sina barnbarn placerade
            i svenska fosterhem på så stort avstånd att familjen blivit splittrad
            och inte kan ha någon riktig kontakt. Det här upplever de som
            en total katastrof.
          </note>
          <note n="21792af7">
            Det som beskrivs för mig är skrämmande.
          </note>
          <note n="55357096">
            Tänk själv om olyckan är framme! Den kan drabba oss alla. Ja,
            då är både socialministern och jag, som båda är något över 50
            år, för gamla för att få vårdnaden om våra barnbarn. Skulle sedan
            våra barnbarn placeras långt bort och vi skulle få besöka barnbarnen
            bara på tidpunkter som andra bestämmer, vore katastrofen densamma
            för oss som för andra. Det är lätt att tänka sig in i den situationen.
          </note>
          <note n="82a861fa">
            Efter vad jag förstår finns det tyvärr bland socialutredarna
            en stor grupp som anser att släktplaceringar över huvud taget
            är av ondo. Den uppfattningen delas även av andra. Kerstin Vinterhed
            uttalade sig t.ex. i ett av Kvällsöppets program på ett sätt som
            jag tycker är kränkande. Hon påstod att mor- och farföräldrar
            som anser att de misslyckats med sina barn vill kompensera detta
            och att detta skulle vara motivet till att de vill ta hand om
            sina barnbarn.
          </note>
          <note n="18763d08">
            Ju mer information jag får när det gäller den här frågan, desto
            mer övertygad blir jag om att det i dag finns ett systemfel när
            det gäller placeringen av barn.
          </note>
          <note n="f8ff529e">
            Vi får därför inte släppa det här problemet förrän det har kommit
            till stånd en godtagbar lösning. Mina förhoppningar är att vi
            över partigränserna gemensamt skall kunna agera för den lösningen.
            Barnets bästa måste komma i första hand, och jag är övertygad
            om att en bra släktrelation i de flesta fall är det viktigaste.
          </note>
          <note n="c4bfa1e2">
            I interpellationssvaret, som jag tycker är mycket bra, pekar
            socialministern på ett flertal förbättringar som bör ske.
          </note>
          <note n="45a1bd9d">
            Familjens och släktens betydelse för barnet måste t.ex. få ett
            större utrymme i det sociala arbetet med barn som far illa.
          </note>
          <note n="24389a56">
            Det är viktigt att far- och morföräldrar och andra för barnet
            viktiga personer engageras på ett mycket tidigt stadium.
          </note>
          <note n="dfad72b9">
            Socialministern lyfter även fram att det förekommit kritik och
            brister som skall tas på allvar.
          </note>
          <note n="0524413c">
            Det känns även positivt att socialministern anser att det är
            rimligt att få rätt till sitt barnbarn om det innebär kontakt
            - rätten till ett förhållande - med barnet och, när barnets bästa
            kräver det, även en möjlighet att få ta hand om barnet.
          </note>
          <note n="0239ab6d">
            Det är bra att det utvecklingsarbete som beskrivs skyndas på
            och kommer till stånd. Men under tiden som det arbetet pågår far
            många barn och anhöriga illa. Därför hoppas jag att socialministern
            omgående sänder tydliga signaler till landets socialförvaltningar
            och delger dem de tankegångar som interpellationssvaret innehåller.
          </note>
          <note n="4a8bc6bb">
            Avslutningsvis vill jag ställa några frågor:
          </note>
          <note n="521fa94c">
            Har socialministern några synpunkter på den 50-
          </note>
          <note n="d26f7bf1">
            årsgräns som socialarbetarna ofta använder sig av vid den första
            och kanske enda bedömning som görs för att se om far- och morföräldrar
            är lämpliga att ha vårdnaden om barnbarnen?
          </note>
          <note n="c5e5b0ca">
            Hur ser socialministern på det faktum att socialutredarna upplevs
            som utredare, åklagare och enväldiga domare? Många berörda känner
            sig rättslösa på grund av detta.
          </note>
          <note n="de43a9fe">
            Anf. 110 SIGRID BOLKÉUS (s)
          </note>
          <note n="76e9d3bc">
            Herr talman! Jag tackar socialministern för svaret, som gläder
            mig mycket.
          </note>
          <note n="50f7741b">
            Jag hoppas att tidningar och TV, som tagit upp mormorsupproret,
            uppmärksammar ministerns svar så att det sprids till alla de socialarbetare
            som ser negativt på släktingplaceringar inom familjehemsvården.
          </note>
          <note n="58351256">
            I Socionomen nr 6-1993 skriver Bo Vinnerljung vid Socialhögskolan
            på Lunds universitet om attityder hos socialarbetare som kommit
            fram i uppsatser och rapporter. De intervjuade klagade över svårigheter
            att göra utredningar i släktinghemmen, och skepsisen mot placeringar
            hos mor- och farföräldrar är stor.
          </note>
          <note n="95718b50">
            Vidare sägs att socialtjänsten undviker släktingplaceringar och
            att det är ett slags professionell doktrin. I
          </note>
          <note n="a234c086">
            samtal med socialarbetare framkom att många verkar anse att en
            motsatt uppfattning är "oprofessionell".
          </note>
          <note n="64ae8444">
            Herr talman! Det kommer tyvärr att ta tid att få en attitydförändring
            till stånd trots att varken svensk eller internationell forskning
            ger belägg för negativa förväntningar på släktingplaceringar utan
            tvärtom.
          </note>
          <note n="0bc54c95">
            Mitt intresse för den här frågan sträcker sig långt tillbaka
            i tiden. Som barn och tonåring växte jag upp hos min mormor. Jag
            är innerligt tacksam över att dåtidens barnavårdsnämnd lät mormor
            som var 64 år ta hand om mig när jag var fyra år. Vi syskon kom
            till olika släktinghem när vi blev föräldralösa. På Barnavårdsnämnden
            som hade mitt liv i sin hand fanns det inga proffs med högskoleutbildning,
            utan nämnden bestod bl.a. av prästen och handlarens fru. De insåg
            hur viktigt det är att barn inte slits upp med rötterna i en redan
            svår situation.
          </note>
          <note n="d7eda652">
            Herr talman! I svaret poängterar statsrådet att bedömningen vid
            valet av familjehem skall göras utifrån vad som är bäst för barnet
            och att man på ett tidigt stadium skall se till de samlade resurserna
            kring barnet. Det är en viktig markering. Vad är då bäst för barnet?
            Tyvärr tror många socialarbetare att barnets bästa är fostrare
            som till åldern skulle kunna vara barnets biologiska föräldrar,
            att andra barn finns i familjen, att ekonomin är god, att bostaden
            är rymlig osv. Det enda som är viktigt är massor av kärlek och
            någon som bryr sig och som har tid - en människa med äkta känsla
            som delar den tragedi som ligger bakom att barnet behöver ett
            nytt hem.
          </note>
          <note n="884ac222">
            I rapporten Sammanbrott i familjehem framgår att
          </note>
          <note n="d91462ff">
            44 % av placeringarna avbryts oplanerat. Socialstyrelsen drar
            slutsatsen att en familjehemsplacering måste betraktas som en
            insats vilken med stor sannolikhet kommer att bryta samman. Den
            största orsaken kan man läsa om i SOS-rapporten 1995:8 Ovisshetens
            barn. Där framgår att många barn inte känner någon tillhörighet
            varken i familjehemmet eller i sin biologiska släkt. Lars Lorenzon
            som har arbetat 25-30 år på barnbyn Skå säger att den stora utmaningen
            på Skå är att återupprätta släktnätverket.
          </note>
          <note n="fe75a02f">
            I Botkyrka är man inne på rätt väg. Det är inte bara bland invandrarbarn
            som blod är tjockare än vatten.
          </note>
          <note n="142249a0">
            Precis som i Botkyrka måste släkten ses som en tillgång och inte
            som en belastning.
          </note>
          <note n="91e57ec8">
            Liksom socialministern vill jag inte ha en lag som ger mor- och
            farföräldrar rätt till sina barnbarn. Däremot bör man lyssna mer
            på barnen. Släkten skall först få möjlighet att lösa situationen.
            Min erfarenhet är att ingenting kan svetsa ihop en släkt mer än
            föräldralösa barn. Orsaken till att släktingarna anses besvärliga
            på socialkontoren är att de är så känslomässigt engagerade medan
            paret i en tilltänkt familjehemsplacering ser lugnt ut och är
            fogligt.
          </note>
          <note n="795c0ad9">
            Nätverksmodellen tillämpas enligt socialministern på Nya Zeeland.
            Ett metodutvecklingsarbete skall inledas och utvärderas i Sverige.
            Varför passar inte
          </note>
          <note n="2df65230">
            Nya Zeelands nätverksarbete i Sverige? Varför måste det omarbetas
            till svenska förhållanden? Vad är det som skiljer?
          </note>
          <note n="447a7a2f">
            Anf. 111 Socialminister INGELA
          </note>
          <note n="7e4d96f1">
            THALÉN (s)
          </note>
          <note n="c5f1e2ea">
            Herr talman! Precis som Thomas Julin och Sigrid
          </note>
          <note n="49946144">
            Bolkéus är det klart att jag som förälder och morförälder blir
            oerhört upprörd när jag hör enskilda berättelser. Jag har dock
            ingen möjlighet att gå in på de enskilda fallen, även om jag på
            min kammare kan uppröras och bli precis lika ledsen som Thomas
            Julin och Sigrid Bolkéus.
          </note>
          <note n="45185c9f">
            Det är viktigt, vilket jag tycker att jag har fått stöd för av
            er båda, att barnets bästa skall komma i första hand. I mitt svar
            har jag också velat uttrycka att jag tycker att man ute på socialtjänsten
            i kommunerna har ägnat för litet uppmärksamhet åt barnets hela
            nätverk.
          </note>
          <note n="f9588239">
            I det inkluderar jag far- och morföräldrar men också andra släktingar.
          </note>
          <note n="b3c6eef2">
            Jag skall något beröra de frågor som går utöver interpellationssvaret.
          </note>
          <note n="51965ea6">
            Thomas Julin tog upp de långrandiga utredningarna. De skall inte
            göras så långa utredningar. Socialtjänstkommittén har i sitt förslag
            också pekat på detta.
          </note>
          <note n="4a81c7b3">
            De föreslår att utredningarna inte skall få vara längre än tre
            månader. Sedan kan man i undantagsfall beroende på någon enskild
            situation tvingas förlänga dem.
          </note>
          <note n="69240c9d">
            Utredningar skall alltså pågå under ganska kort tid, för att
            inte just få dessa segdragna och för alla parter mycket olyckliga
            situationer.
          </note>
          <note n="c4d24727">
            Så till frågan om det finns en 50-årsgräns. Det gör det naturligtvis
            inte. Ibland - jag tar nu de positiva fallen - kanske man vill
            ha kvar sin mormor, dvs. ha kvar mormor som mormor och inte göra
            om henne till en mamma. Det kan vara en förklaring, och nu talar
            jag om en positiv förklaring.
          </note>
          <note n="ec22a92e">
            Tillhörigheten är naturligtvis viktigare än 50-
          </note>
          <note n="04552e9f">
            årsgränsen. Här finns det mycket att diskutera och upplysa om
            när man gör en utredning.
          </note>
          <note n="1eb31547">
            Sigrid Bolkéus tog också upp frågan om vad som är bäst för barnet,
            eftersom jag använde det uttrycket.
          </note>
          <note n="5b9e535b">
            Det är klart att det allra bästa för barnet är om man är överens.
            Det blir naturligtvis oftast en utredning när ett barn mister
            båda sina föräldrar, i annat fall har barnet kvar en förälder
            som är vårdnadshavare. Det bästa är om nätverket - släkten med
            mor- och farföräldrar - och den som har ansvar för utredningen
            - den gode mannen - är överens om barnets framtid.
          </note>
          <note n="9375242d">
            Mycket ofta finns någon förälder kvar. Ibland är det så att denne
            förälder och mor- och farföräldrarna av olika skäl inte alltid
            är överens. Det är också viktigt att den som då har hand om utredningen
            ser till helheten och barnets bästa. Det kan ibland gälla att
            man får tillgång till hela nätverket - mor- och farföräldrar och
            den förälder som finns kvar men som av olika skäl kanske inte
            kan erbjuda den allra lämpligaste placeringen för barnet.
          </note>
          <note n="2ed644ee">
            Det kan också finnas dåliga exempel på släktingplaceringar. Men
            eftersom det omvända är det vanligaste, kanske vi inte behöver
            gå så djupt in på det.
          </note>
          <note n="2cf33db7">
            Sigrid Bolkéus frågade hur det kommer sig att vi inte automatiskt
            kan ta över modellen ifrån Nya Zeeland. Den viktigaste förklaringen
            är att vi i Sverige har en helt annan lagstiftning i botten än
            vad man har i Nya Zeeland. Det medför att vi måste omarbeta modellen
            något för att den skall kunna passa både vår myndighetsutövning
            och till vårt ansvar i övrigt. Men grundstrukturen - att man arbetar
            med nätverk - bör kunna utnyttjas även här i Sverige.
          </note>
          <note n="370dc8b1">
            Anf. 112 THOMAS JULIN (mp)
          </note>
          <note n="18e0e655">
            Herr talman! Socialministern talade om för mig att det egentligen
            inte finns någon 50-årsgräns. Det stämmer. På papperet finns det
            ingen gräns, men i praktiken finns den en sådan.
          </note>
          <note n="a4484fc5">
            Flera av de föräldrar jag har varit i kontakt med har nämnt att
            det är det stora problemet. Ibland har de t.o.m. varit yngre än
            50 år, och man har man ändå sagt åt dem att de är för gamla. I
            slutändan har föräldrarna i de fosterfamiljer som har tagit hand
            om barnet i många fall varit äldre. Det har jag fått flera exempel
            på.
          </note>
          <note n="69736d96">
            Jag ringde en socialarbetare och hörde mig för litet och tog
            upp det här. Allt lät mycket positivt tills jag började prata
            om 50-årsgränsen. Då fick jag veta att om man är i den åldern
            är det mycket olyckligt.
          </note>
          <note n="f901bb65">
            Socialarbetaren sade: Tänk om barnet skulle behöva stanna hos
            mormor eller farmor i 20 år. Då är mormor eller farmor nästan
            70 år, och det skulle inte vara så lyckat.
          </note>
          <note n="491768e3">
            Trots allt använder man sig av den här gränsen.
          </note>
          <note n="111c64bd">
            Jag tycker att det är mycket olyckligt att det har blivit så.
          </note>
          <note n="3f5eff68">
            Det finns många enskilda fall. Egentligen skulle jag vilja berätta
            om några av dem, men det kan jag inte göra i en sådan här debatt.
            Det är olämpligt. De här fallen skulle förmodligen gå att känna
            igen. De här personerna är mycket rädda för att deras fall skall
            diskuteras just av den anledningen att de är rädda för att socialen
            skall uppleva dem som besvärliga och att deras situation därigenom
            skulle bli ännu värre än vad den är i dag.
          </note>
          <note n="0cb369a9">
            Jag tycker att det är viktigt att man ger tydliga signaler till
            socialförvaltningarna om att det måste ske någonting. Det är oacceptabelt
            som det är. Jag känner mycket stor oro för den stora invandrargruppen.
            Den har mycket svårt att förstå det här - kanske svårare än svenskarna.
          </note>
          <note n="f1a1298a">
            Anf. 113 SIGRID BOLKÉUS (s)
          </note>
          <note n="446a9895">
            Herr talman! Jag har redan sagt att jag är tacksam för ett bra
            svar. Jag tror inte det finns några delade meningar mellan socialministern
            och mig.
          </note>
          <note n="8ac0aad9">
            Visst finns det en 50-årsgräns! I dag ser inte en
          </note>
          <note n="0e279c0f">
            50-åring ut som en mormor, men min mormor såg ut som en mormor.
            Nog är det konstigt att det för karlar inte ens finns någon gräns
            när en sådan inte anses lämplig för att bli far.
          </note>
          <note n="bb64ea4b">
            Vad som är bäst för barnen har hittills väldigt mycket handlat
            om det materiella. Men det är med oss precis som med växterna:
            utan rötter förtvinar den vackraste och starkaste planta.
          </note>
          <note n="0f1d9ec5">
            För ett par veckor sedan kom det en proposition om barns rätt
            att komma till tals. Jag läste den med stort intresse. Men den
            handlade om mål och ärenden inför en domstol, så den berörde inte
            de här problemen. Man kan undra hur barnen skall kunna komma till
            tals när de inte har en chans att välja, när mormor och morfar
            inte är något alternativ alls?
          </note>
          <note n="9632c2ce">
            Avser regeringen att komma med någon proposition om nätverksplaceringens
            betydelse och att barnen skall få säga sin mening om de vill bo
            hos släkten? I
          </note>
          <note n="a3b3fd4f">
            domstolen sysslar man inte med de här utredningarna.
          </note>
          <note n="edd23138">
            Anf. 114 Socialminister INGELA
          </note>
          <note n="7e4d96f1">
            THALÉN (s)
          </note>
          <note n="29d9da46">
            Herr talman! Allting är naturligtvis relativt, men jag kan säga
            till Sigrid Blockéus att mina barnbarn nog tycker att jag ser
            ut som en riktig mormor. Men det kan möjligen skilja från person
            till person.
          </note>
          <note n="bcf4cc3f">
            Får jag komma tillbaka till förslaget om Nya Zeelands-modellen,
            om vi får kalla den så. Vi kommer med ett förslag i den riktningen,
            men det blir inte just den modellen. Bakgrunden är att vår socialtjänstlag
            är litet annorlunda utformad. Det kommer dock förslag i den riktningen
            att man skall arbeta med den typen av metoder.
          </note>
          <note n="2a68759f">
            Det är också helt riktigt att många av våra invandrargrupper
            kanske på ett annat sätt än svenskfödda familjer har reagerat
            oerhört starkt i de fall där man har sett - framför allt när barn
            blivit placerade i svensktalande hem - att släkten och barnen
            helt enkelt vuxit isär. Det är naturligtvis inte alls acceptabelt.
          </note>
          <note n="9edc9119">
            Jag tycker att jag i mitt svar givit uttryck för hur viktigt
            jag tycker att det är att släkten kan hålla samman. Men skall
            inte lagstiftningvägen gå in och ge mor- och farföräldrar den
            s.k. förstahandsrätten automatiskt. Det är barnets bästa man skall
            ha för ögonen.
          </note>
          <note n="e568d0e3">
            Men far- och morföräldrar och övriga i släkten skall ses som
            en viktig länk och en viktig del av barnets utveckling och ses
            som en helhet med barnet.
          </note>
          <note n="820e275b">
            Sigrid Bolkéus tog upp Vinnerljungs studie. I den visas att av
            107 barn som vistats i familjehem mer än fem år så har 21 % av
            icke släktingplacerade barn lämnat eller stötts ut från familjehmmet
            och 19 %
          </note>
          <note n="9839ac7e">
            hotats med sådant. Men när det gäller släktingplaceringar var
            motsvarande siffra bara 2 resp. 4 %.
          </note>
          <note n="494816ed">
            Det finns också en del andra forskare som hävdar att barn som
            placerats hos släkten har råkat ut för färre sammanbrott sett
            ifrån avsikten med placeringen av barnet. Det styrker naturligtvis
            den inriktning som finns, både i Thomas Julins interpellation
            och i mitt svar.
          </note>
          <note n="3ed3be3b">
            Men återigen: för mig är det viktigt att det är barnets bästa
            som lyfts fram. Man måste också säga att en hel del av de enskilda
            fallen kan dölja både nyanser och komplikationer som inte alltid
            är så lätta att vare sig höra eller se när man får höra talas
            om dem i första vändan.
          </note>
          <note n="d1ed521f">
            Anf. 115 THOMAS JULIN (mp)
          </note>
          <note n="f41cb52f">
            Herr talman! Vi delar många åsikter, hör jag.
          </note>
          <note n="94428820">
            Jag ställde en fråga till socialministern som gällde socialutredarnas
            roller som både utredare, åklagare och, som en del uppfattar dem,
            enväldiga domare.
          </note>
          <note n="b9dfeefc">
            Det vore intressant att höra om man kommer att se över den utbildning
            socialutredarna har och om den står i förhållande till det uppdrag
            de skall utföra. Det är ju olyckligt om en person får ha för många
            av dessa roller.
          </note>
          <note n="dd173757">
            Anf. 116 SIGRID BOLKÉUS (s)
          </note>
          <note n="05ff095d">
            Herr talman! Jag tackar också för beskedet att regeringen kommer
            med ett förslag om nätverksmodellen.
          </note>
          <note n="c9dc2f5b">
            Jag är helt övertygad om att släktingplaceringar är mera lyckade.
            Det vore intressant att veta hur det har gått för de barn som
            uppfostrats hos mor- och farföräldrar.
          </note>
          <note n="2c8af64c">
            Thomas Julin tar upp att socialarbetare upplevs som domare. Det
            gör de ju. Man upplever att de letar efter fel och hinder. Jag
            tror det är viktigt att veta att den snällaste och vänligaste
            och mest hänsynsfulla utredare kan upplevas precis som ett hot
            fast det inte är meningen.
          </note>
          <note n="a9449533">
            Jag minns från min barndom att mormor var väldigt nervös när
            de skulle komma på de årliga kontrollerna. Jag kände av det. Inte
            för att de pratade över huvudet på mig - de pratade med mig, vilket
            också är en skillnad mot hur det är i många fall i dag. Men man
            var väldigt rädd att de skulle hitta något fel, någon orsak till
            att skilja oss åt.
          </note>
          <note n="5fcd45b4">
            Det var inte på grund av sträng uppfostran som jag inte ens vågade
            palla ett äpple, utan det var för att jag ville sköta mig exemplariskt
            så att ingen skulle flytta på mig.
          </note>
          <note n="0f89b252">
            Jag tror att många har upplevt samma sak som jag:
          </note>
          <note n="ba6b474f">
            Man sköter sig för att ingen skall få vatten på kvarn om att
            man har blivit felplacerad.
          </note>
          <note n="569466a5">
            Jag hoppas att socialministern nu på möten med socialarbetare
            och i debattartiklar talar om precis vad hon tycker, som i interpellationssvaret.
            Jag är rädd att det annars kommer att ta alldeles för lång tid.
          </note>
          <note n="add772bf">
            Anf. 117 Socialminister INGELA
          </note>
          <note n="7e4d96f1">
            THALÉN (s)
          </note>
          <note n="2fd7f255">
            Herr talman! Jag har inte så mycket att lägga till.
          </note>
          <note n="5a49f531">
            Jag vill bara till Thomas Julin säga att socialsekreterarrollen
            kanske är en av de allra svåraste roller vi har när det gäller
            arbete med människor i Sverige. Socialsekreteraren både skall
            ta reda på, stödja och hjälpa, och så småningom - vilket jag tycker
            Sigrid Bolkéus alldeles utmärkt beskrev - ändå, trots bästa ambitioner
            och kanske också bästa resultat, i alla fall upplevs som en person
            som i vissa situationer är den som står emot och som då upplevs
            som myndighetspersonen.
          </note>
          <note n="7fb5030b">
            Det är ju också en form av myndighetsutövning som ligger i själva
            hanteringen.
          </note>
          <note n="e3854014">
            En av de saker som naturligtvis är oerhört viktiga, som Socialtjänstkommittén
            tagit upp, som ligger under resonemanget om nya metoder och som
            också finns med i mitt huvudsvar är utvecklingen av socialsekreterarrollen.
            Det gäller kompetensutveckling, att ge stöd, att hjälpa och stötta
            så att hela situationen och hela arbetssättet går åt rätt håll.
            Till det krävs en öppen och bra diskussion.
          </note>
          <note n="095d6e56">
            Kring socialsekreteraren finns också politiker, det finns en
            nämnd, det finns andra. Det ligger i socialsekreterarens uppdrag
            att samarbeta. Det är nyckelordet när det gäller socialsekreterarens
            arbetsuppgifter:
          </note>
          <note n="3a5356e2">
            att samarbeta, med klienten, med människorna runt omkring med
            den vidare delen av familjen.
          </note>
          <note n="1322d5be">
            Jag vill avsluta med att kommentera det som Sigrid Bolkéus sade
            sist om att det inte var mormors stränga uppfostran, utan rädslan
            för att bli placerad någon annanstans som avhöll från att palla
            äpplen.
          </note>
          <note n="3aaba612">
            Det har verifierats av ungdomar alldeles nyligen i den s.k. BUFF.
            De har gjort precis samma reflexioner.
          </note>
          <note n="a4ee3e7f">
            Just risken att placeras om har gjort att de skött sig.
          </note>
          <note n="e3f414f5">
            Sett ifrån det perspektivet är det inget speciellt bra hot.
          </note>
          <note n="f661e743">
            Socialsekreteraren, socialmyndigheten, socialtjänsten skall enligt
            min uppfattning inte vara ett hot.
          </note>
          <note n="ba52b1e3">
            De skall vara en möjlighet och ett stöd, framför allt för barnet,
            men också för barnets omgivning.
          </note>
          <note n="274ddafb">
            Överläggningen var härmed avslutad.
          </note>
          <note n="358279cf">
            18 § Svar på interpellation 1994/95:137 om godstrafiken på Västerdalsbanan
          </note>
          <note n="9ad84529">
            Anf. 118 Kommunikationsminister INES
          </note>
          <note n="3e467091">
            UUSMANN (s)
          </note>
          <note n="5b95a447">
            Herr talman! Järnvägen har en central roll i den svenska godstransportförsörjningen.
            Regeringens strävan är att ytterligare kunna utveckla järnvägen.
          </note>
          <note n="6db4acd1">
            Det är väsentligt för miljön och för näringslivet i dess egenskap
            av kund till SJ. En positiv utveckling förutsätter att SJ kan
            erbjuda kunderna en konkurrenskraftig produkt.
          </note>
          <note n="ca94e887">
            I det trafikpolitiska beslutet i riksdagen år 1988
          </note>
          <note n="b742e843">
            fastställdes att järnvägen skulle ges förutsättningar att spela
            en viktig roll som ett konkurrenskraftigt, miljövänligt och energisnålt
            transportmedel. En av dessa förutsättningar är att SJ skall bedriva
            tågtrafik på affärsmässiga villkor. Det innebär bl.a. att SJ förväntas
            genomföra ett omfattande effektiviserings- och rationaliseringsarbete.
            Det pågående rationaliseringsarbetet inom SJ Godstransportdivision
            är ett led i arbetet att leva upp till ägarens krav på att affärsverket
            SJ skall stärka sin lönsamhet. Det är av avgörande betydelse att
            SJ har en stark ekonomi för att därmed kunna erbjuda sina kunder
            en konkurrenskraftig service.
          </note>
          <note n="c8f6fa5e">
            SJ:s bidrag till miljövänligare transporter är att producera
            konkurrenskraftiga och attraktiva transporter. Beträffande transporterna
            på Västerdalsbanan kan jag nämna att SJ Gods möter en stark konkurrens
            från biltransportföretagen.
          </note>
          <note n="31ee7f8f">
            För att ytterligare öka järnvägens marknadsandelar är jag beredd
            att arbeta för en utveckling av bl.a.
          </note>
          <note n="21f5b27e">
            vagnslasttrafiken. Jag vill inte nu föregripa resultatet av det
            arbete som pågår inom regeringskansliet med en omprövning av avregleringen
            av järnvägstrafiken.
          </note>
          <note n="367c4e34">
            Men jag utesluter inte möjligheten att regeringen i höst kommer
            att föreslå riksdagen en avreglering inom godstrafiksektorn. På
            en avreglerad marknad för godstrafik bör det vara möjligt att
            etablera matartrafikbolag eller s.k. shortlines som kan utföra
            lokal godstågstrafik i samarbete med SJ.
          </note>
          <note n="480a7ef1">
            Det pågående rationaliseringsarbetet inom SJ
          </note>
          <note n="5e742fb5">
            Godstransportdivision innebär en utglesning av vagnslasttrafiken
            främst i landets glesbygder. Ett förslag till vidgade trafikeringsrätter
            skulle innebära att förutsättningar skapades för nya aktörer att
            upprätthålla godstrafik på sträckor, där SJ på grund av företagsekonomiska
            skäl nu avvecklar trafiken.
          </note>
          <note n="7ffbccfa">
            En ökad konkurrens på godstrafikmarknaden bör förbättra möjligheterna
            att säkerställa vagnslasttrafiken i de mer glesbefolkade delarna
            av landet. Det är av väsentligt intresse att en ytterligare överföring
            av gods från järnväg till väg kan begränsas. En sådan överföring
            av gods får negativa konsekvenser för miljön och för näringslivet.
            Ett alltför utglesat godstrafiknät skulle leda till att de regionala
            obalanserna mellan olika landsdelar förstärktes.
          </note>
          <note n="8b7b4d05">
            Anf. 119 LEO PERSSON (s)
          </note>
          <note n="fceabb4a">
            Herr talman! Jag vill tacka kommunikationsministern för svaret.
            Jag vill ändå konstatera att svaret är litet allmänt. Det har
            jag förståelse för, eftersom det kan vara svårt att gå in på de
            detaljer som min interpellation innehåller.
          </note>
          <note n="6ef7f039">
            Jag vill ändå ta upp den fråga som jag ställde i slutet av interpellationen.
            Jag återger de tre sista raderna: Avser kommunikationsministern,
            mot bakgrund av vad som redovisas i en interpellation, att vidta
            några åtgärder för att säkra godstrafiken på
          </note>
          <note n="1561a9d2">
            Västerdalsbanan?
          </note>
          <note n="ccc81f5e">
            Läser man svaret kan man konstatera att det finns en viss vilja
            men att vi skall vänta och se vad man kommer fram till litet senare.
            Men ändå antyds den medicin som skulle kunna göra någonting åt
            detta.
          </note>
          <note n="7cc7c75b">
            Det handlar då om avreglering av godstrafiken på
          </note>
          <note n="e0765108">
            Västerdalsbanan. Jag vill därför ställa en fråga till kommunikationsministern
            om detta är statens sätt att ta regionalpolitiskt ansvar i den
            här frågan. Om man skall få till stånd en möjlig utveckling av
            inlandssågverk och för att klara av behovet att få transportproblemen
            lösta, skall då SJ eller staten frånta sig detta ansvar? Jag skulle
            vilja ha ett klargörande om avregleringen skall innebära att staten
            här är beredd att på annat sätt gå in och ge någon form av regionalpolitiskt
            stöd.
          </note>
          <note n="a2da6ce8">
            På persontrafiksidan sköts detta genom att staten går in och
            köper en viss typ av trafik. Men jag, precis som många andra,
            tror att det finns möjlighet att låta godstrafiken vara lönsam.
            Då är frågan om avkastningskravet kan vara något för högt på dessa
            typer av banor och att man skulle kunna nöja sig med ett lägre
            avkastningskrav. Jag har inte sett den filosofin i svaret, utan
            man går mer påtagligt in för att vänta och se vad översynen skall
            ge för resultat. Men, som sagt var, är man ganska bestämd när
            det gäller att avreglering skall vara det helt avgörande medlet.
          </note>
          <note n="f955cc7e">
            Det fanns också några andra frågor i min interpellation som har
            att göra med att industrin vill vara med och påverka för att det
            skall byggas stickspår etc.
          </note>
          <note n="5f0e2dfa">
            gratis för att möjliggöra effektivare transporter. Här tycker
            jag nog att SJ agerar litet klumpigt när man säger att man inte
            kan åstadkomma detta och att man inte har kapacitet att ta emot
            mer godstrafik på Västerdalsbanan. Detta är vad man säger till
            dessa företagare. Man väljer att ge så konkurrenssnäva priser
            att man tvingar ut trafiken på Västerdalsvägen.
          </note>
          <note n="c91c5f89">
            Jag vill då fråga kommunikationsministern: När detta blir effekten
            och vi vet att Västerdalsvägen är så uruselt dålig på vissa avsnitt
            som här berörs, är man då beredd att satsa pengar för att vägen
            skall klara ett högre tonnagetryck och den ökade trafiken? Såvitt
            jag förstår finns det nu inga planer på någon sådan satsning.
          </note>
          <note n="176fb074">
            Detta strider ganska mycket mot vad Boverket har skrivit i en
            rapport. Jag vet också att kommunikationsministern har fått ett
            brev från Malungs arbetarekommun, som citerar Boverkets rapport
            Sverige 2009
          </note>
          <note n="ae5c73a7">
            - förslag till visioner. Där säger man att man skall ägna sig
            åt en miljövänlig transportapparat i framtiden. Jag vill återge
            några rader som är litet negativa för kommunerna längs Västerdalsbanan:
            För närvarande vill SJ mot kommunerna Malung och Vansbro transportörers
            önskan lägga ned godstrafiken på övre delen av Västerdalsbanan.
            Vår uppfattning är densamma som för ett år sedan, att alla transporter
            kan ske på järnväg. Hittills har jag nöjt mig med att motivera
            huvudsakliga miljö- och trafiksäkerhetsskäl, men nu tvingas jag
            också att påtala regionalpolitiska hänsyn.
          </note>
          <note n="9f5b2adc">
            Såvitt jag vet har inte arbetarekommunen i
          </note>
          <note n="094efcda">
            Malung fått något svar på brevet.
          </note>
          <note n="a69e4263">
            Hur är det med de regionalpolitiska hänsynen i denna fråga, när
            man nu skall se över hanteringen av den framtida godstrafiken?
            Med tanke också på den proposition som nu har lagts fram, som
            skall ge möjlighet till god balans och utveckling av företag etc.
            i både inlandet och övriga delar av landet, är jag inte säker
            på att den privata trafiken är bra.
          </note>
          <note n="955af1b9">
            Anf. 120 Kommunikationsminister INES
          </note>
          <note n="3e467091">
            UUSMANN (s)
          </note>
          <note n="fd3050c1">
            Herr talman! Leo Persson tycker att det är ett allmänt svar.
            Jag kan naturligtvis inte gå in och skriva på näsan hur företaget
            SJ skall driva trafiken på varje enskild bana, det tror jag att
            vi är helt överens om.
          </note>
          <note n="8f0c0680">
            Det är inte regeringen som trafikerar, utan det är SJ
          </note>
          <note n="ccfe49ff">
            som har regeringens och riksdagens uppdrag att bedriva tågtrafiken.
            Vi måste komma ihåg att i 1988 års riksdagsbeslut ligger också
            att man skall bedriva tågtrafik på affärsmässiga grunder. Vad
            vi kan göra från riksdagens och regeringens sida är att lägga
            de politiska ramarna för verksamheten. Vi kommer att i höst lägga
            fram en proposition till riksdagen som handlar om en reglerad
            avreglering av järnvägstrafiken. Vi sade redan förra hösten när
            vi tillträdde regeringen att vi skulle återkomma i frågan. Vi
            kommer att presentera ett förslag som skall gå ut på remiss om
            bara någon vecka.
          </note>
          <note n="4c9365b7">
            När det gäller godstrafiken tror jag att det finns goda förutsättningar
            för en viss avreglering av den delen av järnvägsmarknaden. Vi
            har redan i dag ett antal matarlinjer i gång. På sex av dem bedriver
          </note>
          <note n="04a89664">
            TJOG trafik. Det har visat sig vara ett oerhört bra komplement
            till SJ, som koncentrerar sig på de tunga volymerna och de stora
            stråken. Man har mindre överkostnader i de mindre företagen. Det
            innebär att vi totalt sett vinner i effektivitet. Dalatåg bedriver
            t.ex. short line-trafik.
          </note>
          <note n="6642ff0d">
            Hur är det med statens sätt att ta regionalpolitiskt ansvar?
            frågar Leo Persson. Ja, vi har för persontrafiken ett system med
            upphandling av olönsam trafik.
          </note>
          <note n="5601dbe3">
            Det skulle, som jag ser det, vara ett sätt att göra det även
            när det gäller godstrafiken. Det andra sättet, teoretiskt, är
            att lägga in direkta regionalpolitiska stödpengar. Vad gäller
            den här typen av transporter tror jag inte att någotdera av dessa
            system är bra för godstrafiken, utan jag tror mera på att man
            med lokal konferens kan göra det här effektivare.
          </note>
          <note n="26ef279d">
            Avkastningskravet kommer att diskuteras i den departementspromemoria
            som vi presenterar inom kort. Differentierade banavgifter är en
            tänkbar lösning. Man betalar en högre banavgift när man har ett
            nyare och ett snabbare spår än på de mindre linjerna.
          </note>
          <note n="30b78147">
            Det kan man kalla för någon typ av regionalpolitiskt stöd, vilket
            det egentligen inte är, för det avgörande är kvaliteten på banan.
          </note>
          <note n="5f1867ba">
            Jag tror att det är den här vägen som vi kan utvidga godstransporterna.
            Som jag sade i mitt svar är det en angelägenhet för alla att vi
            kan kombinera de riktigt tunga stråken med kortare matarbanor.
            Där tror jag att man kan hitta de mest effektiva lösningarna genom
            att använda den lokala kunskapen och den lokala kompetensen.
          </note>
          <note n="f77ac8c0">
            Det är självklart att Malungs arbetarkommun kommer att få svar
            från departementet.
          </note>
          <note n="509fbb98">
            Anf. 121 LEO PERSSON (s)
          </note>
          <note n="05560c64">
            Herr talman! Jag tackar kommunikationsministern för den komplettering
            som gjordes och kan då konstatera att mina frågor, som jag förtydligade
            litet, kommer att diskuteras inför hösten. Men jag tycker ändå
            att det känns som att det är bråttom för industrierna, inlandssågverken
            och andra, som nu väntar på att kunna utveckla sin verksamhet
            efter Västerdalsbanan.
          </note>
          <note n="639e322b">
            De skulle kunna känna att man tänker på dem i arbetet med att
            få en regionalpolitisk lösning som gör det möjligt för dem att
            utvecklas.
          </note>
          <note n="5a626315">
            Ines Uusmann talar om differentierade banavgifter och säger att
            det är kvaliteten på banan som är avgörande för avgiftens storlek.
            Problemet med Västerdalsbanan är just att kvaliteten inte är så
            bra. Man har inte möjlighet att köra de tunga vagnar som man borde
            göra.
          </note>
          <note n="8bbdd648">
            Då är min fråga: Hur kommer man att regionalpolitiskt se till
            att man också skall kunna höja tonnaget så att man slipper omlastningar
            och annat på vägen inne i det stora transportnätet? Kommunikationsministern
            tror på en ersättningstrafik i form av privata intressenter där
            staten tydligen inte skall ha något ansvar. Hur skall vagnarna
            kunna kopplas ihop så att det blir lika lönsamt för industrin
            i inlandet som för industrin ut efter kusten att hantera sina
            transporter framdeles?
          </note>
          <note n="672b7941">
            Jag tänker framför allt på den intensiva turisttrafik som finns
            på Västerdalsvägen. Om man låter allt gods gå på landsvägen, kommer
            det att bli både trafikfarligt och drastiskt för miljön framöver
            vad gäller utsläpp och trafiksäkerhet. Västerdalsvägen är i dag
            inte dimensionerad för att klara både gods- och persontrafik i
            den omfattning som det blir fråga om. Jag har en viss förhoppning
            att kommunikationsministern tycker att vi skall göra allt för
            att man skall kunna behålla fortsatt trafik på Västerdalsbanan.
          </note>
          <note n="8a4c1e1c">
            Anf. 122 Kommunikationsminister INES
          </note>
          <note n="3e467091">
            UUSMANN (s)
          </note>
          <note n="7d0eb7b0">
            Herr talman! Jag förstår att man känner att det är litet bråttom.
            Den socialdemokratiska regeringen valde att gå fram på ett annorlunda
            sätt än vår tidigare regering gjorde när det gäller frågan om
            avreglering av järnvägsnätet och inte öppnade helt och hållet
            för privat konkurrens, för det skulle bli en oerhört konstruerad
            konkurrens om man hade öppnat hela järnvägsnätet. Det har därför
            tagit litet tid. Man kan beklaga detta.
          </note>
          <note n="fac60bfa">
            Vi har trots tidsfördröjningen valt att gå fram till riksdagen
            med ett beslut som vi faktiskt tror leder till bra resultat både
            för gods- och för persontrafiken. Vi tycker järnvägen är ett miljömässigt
            men också regionalpolitiskt viktigt transportslag.
          </note>
          <note n="663881a7">
            När det gäller vagnlasttrafiken handlar det om att de s.k. short
            line-bolagens upplägg måste kunna fungera med det nationella nätet,
            att man skall ha så få omlastningar och rangeringar som möjligt.
          </note>
          <note n="898f8edf">
            På de ställen där den här typen av verksamhet redan finns är
            erfarenheterna goda. SJ:s intresse för att få detta att fungera
            har också varit väldigt positivt.
          </note>
          <note n="0c86cf5d">
            Jag tror att det - om båda parterna är intresserade av att klara
            omlastningar, rangeringar, snabbt och bekvämt - går att nå det
            som godskunderna tycker är viktigt. Det handlar alltså kanske
            mera om leveranssäkerhet än om väldigt korta transporttider.
          </note>
          <note n="070e2680">
            Man tycker att framkomligheten skall kunna öka och att uppkomna
            förseningar skall kunna tas igen.
          </note>
          <note n="b360df27">
            Men då handlar det om att kunna vara smidig vid övergångarna
            från det ena stället till det andra.
          </note>
          <note n="30705132">
            Slutligen några ord om kvaliteten på banan. På grund av den finansiella
            situationen i dag så räcker inte medlen, trots att vi i Sverige
            mer än tiodubblat pengarna till banupprustning, till behovet av
            upprustning av hela banan. Det skulle vara oärligt av Leo
          </note>
          <note n="e6f16c40">
            Persson och mig, båda tillhör vi ju det regeringsbärande partiet,
            att i dag säga att mera pengar skall satsas. Det har vi inte mandat
            att göra. I stället får vi använda den kvalitet vi har och göra
            det bästa av den möjligheten.
          </note>
          <note n="51bf2368">
            Anf. 123 LEO PERSSON (s)
          </note>
          <note n="a6a48d9f">
            Herr talman! Beträffande det sista vill jag tillägga att det
            är litet synd att det skall behöva vara en viss brådska för SJ
            att göra sig av med de här transporterna. Då har man ju inte möjlighet
            att få den lösning som kommunikationsministern är inne på. Det
            är nu det här sker. Det är ju nu som man håller på med avvecklingen
            av godstrafiken på Västerdalsbanan. Så upplever vi det hela.
          </note>
          <note n="8a581693">
            Det här med att man kan använda sig av sänkta avgifter för att
            nyttja banan hjälper visserligen till i den konkurrenssituation
            som råder beträffande lastbilstrafiken och bananvändarna. Det
            skall villigt erkännas att så är fallet. Ändå måste Banverket
            på något vis visa litet vilja att hjälpa till, så att fler vagnar
            kan hängas på vid de få tillfällen då man får hämtning av de godsmängder
            man har.
          </note>
          <note n="c573b7ca">
            Det är fråga om export i största möjliga omfattning. Det är väl
            uppemot 80 % som är export från sågverken. Därför är det litet
            beklämmande om den här transportvägen inte skulle kunna nyttjas.
          </note>
          <note n="69e2499e">
            Jag har samma uppfattning som kommunikationsministern, nämligen
            att det ekonomiska läget gör att det blir litet svårt att säga
            att X antal kronor skall plockas fram nu. Såvitt jag förstår måste
            ambitionen ändå, enligt kommunikationsministerns åsikt, att man
            på sikt måste klara även tonnaget på de här banorna;
          </note>
          <note n="d11a4cc9">
            detta enligt det svar som gavs här i den senaste omgången. Det
            skulle kanske trygga en form av långsiktighet att man har för
            avsikt och vill genomföra en miljövänlig transportpolitik i framtiden
            som gör att det på något sätt går att skilja persontransporterna
            som i huvudsak går på väg upp till fjällen från den tunga godstrafiken.
            Detta är avgörande för framtiden, för annars skapar vi ytterligare
            en trafikfarlig miljö i det aktuella området. Därför är det mycket
            viktigt att också avdela resurser i framtiden för att höja tonnage
            och för att ge industrierna möjligheter. Det är inte bara turistnäringen
            i det här området som skall ha en chans att utvecklas. Om Västerdalsbanan
            inte är intakt kan denna balans inte uppnås på ett riktigt bra
            sätt.
          </note>
          <note n="4da196f5">
            Jag har alltså en vädjan till kommunikationsministern, om jag
            nu skall uppfatta det senaste inlägget på det sätt som jag här
            har refererat.
          </note>
          <note n="926f6b78">
            Anf. 124 Kommunikationsminister INES
          </note>
          <note n="3e467091">
            UUSMANN (s)
          </note>
          <note n="bdf467b7">
            Herr talman! Jag skall fatta mig mycket kort.
          </note>
          <note n="0e469afa">
            Jag tycker att det är viktigt att föra den här typen av debatter.
            Järnvägstrafiken skall inte bara handla om persontransporter.
            Godstrafiken är nämligen en oerhört central del av det svenska
            transportflödet. Det gäller inte bara i kustområdena utan i hög
            grad också i de inre delarna av Sverige.
          </note>
          <note n="274ddafb">
            Överläggningen var härmed avslutad.
          </note>
          <note n="f32bf0d0">
            19 § Svar på interpellation 1994/95:138 om timmertransporter
            i Kopparbergs län
          </note>
          <note n="4e3b25a3">
            Anf. 125 Kommunikationsminister INES
          </note>
          <note n="3e467091">
            UUSMANN (s)
          </note>
          <note n="225d4a15">
            Herr talman! Järnvägen har en central roll i den svenska godstransportförsörjningen.
            Regeringens strävan är att kunna utveckla järnvägen, vilket är
            väsentligt både för miljön och för näringslivet i dess egenskap
            av kund till SJ. En positiv utveckling förutsätter att SJ kan
            erbjuda kunderna en konkurrenskraftig produkt.
          </note>
          <note n="c4ec48ee">
            SJ Godstransporter har under den senaste femårsperioden genomfört
            kraftfulla kostnadsrationaliseringar i flera etapper, varvid resurserna
            har effektiviserats utan att mängden godstransporter har minskat.
          </note>
          <note n="507dd4e1">
            Trots betydliga rationaliseringar måste också SJ göra nödvändiga
            prisjusteringar. Sådana görs också inom andra transportgrenar.
            I ett fåtal fall har SJ:s prishöjningar varit kraftiga. Detta
            beror på att de berörda transporterna varit starkt olönsamma en
            längre tid, trots de stora rationaliseringar som har gjorts.
          </note>
          <note n="62a0824e">
            Regering och riksdag lägger fast de ekonomiska villkoren och
            målen för verksamheten. En viktig utgångspunkt är att SJ skall
            driva sin verksamhet efter affärsmässiga principer. En kraftig
            förbättring för att kunna erbjuda uthålliga miljövänliga järnvägstransporter
            är just tillgången till ett effektivt och ekonomiskt starkt järnvägsföretag.
          </note>
          <note n="8df8e3a3">
            SJ:s bidrag till miljövänliga transporter är att producera konkurrenskraftiga
            och attraktiva transporter.
          </note>
          <note n="4148f6da">
            Beträffande transporterna i Kopparbergs län kan jag nämna att
            SJ Gods i stark konkurrens med biltransportföretagen lyckats få
            till stånd ett upplägg med flistransporter till Gävle från tre
            platser i Dalarna.
          </note>
          <note n="5ee128de">
            Transporterna skall genomföras i ett nytt koncept som innebär
            att man lastar i fliscontainer i heltåg. Totalt rör det sig om
            ca 750 000 kubikmeter flis.
          </note>
          <note n="31ee7f8f">
            För att ytterligare öka järnvägens marknadsandelar är jag beredd
            att arbeta för en utveckling av bl.a.
          </note>
          <note n="7add2be6">
            vagnslasttrafiken. Jag vill inte nu föregripa resultatet av det
            pågående arbetet inom regeringskansliet med en omprövning av avregleringen
            av järnvägstrafiken.
          </note>
          <note n="dad251d5">
            Jag utesluter dock inte möjligheten att regeringen i höst föreslår
            riksdagen en avreglering inom godstrafiksektorn. På en avreglerad
            marknad för godstrafik bör det vara möjligt att etablera matartrafikbolag
            eller s.k. shortlines som kan utföra lokal godstågtrafik i samarbete
            med SJ.
          </note>
          <note n="6ce48250">
            När det gäller frågan om det nationella koldioxidmålet har riksdagen
            lagt fast att utsläppen av koldioxid från fossila bränslen bör
            stabiliseras år 2000 på
          </note>
          <note n="0b41f8af">
            1990 års nivå. De åtgärder som vidtagits kommer att leda till
            en minskning av koldioxidutsläppen år 2000
          </note>
          <note n="08b203d1">
            med ca 10 miljoner ton, eller med 16 % i förhållande till en
            situation där inga åtgärder vidtas.
          </note>
          <note n="89c86d53">
            Sedan dessa beräkningar gjordes har vissa åtgärder införts eller
            föreslagits av regeringen som kommer att begränsa utsläppen ytterligare.
            Avdrag för resor med bil till och från arbetet godtas för kostnader
            som överskrider 6 000 kr per år fr.o.m. 1995 års taxering.
          </note>
          <note n="d5b2e3ae">
            Nyligen har regeringen i kompletteringspropositionen föreslagit
            höjd koldioxid- och energibeskattning för alla användare.
          </note>
          <note n="2566ec0a">
            Flera utredningar och kommittéer arbetar med frågor som har direkt
            betydelse för klimatarbetet. Regeringen kommer att överväga ytterligare
            åtgärder när pågående utredningar har avrapporterats.
          </note>
          <note n="b8d3ef28">
            Anf. 126 RAGNHILD POHANKA (mp)
          </note>
          <note n="abb7c569">
            Herr talman! Tack för svaret! Sverige vill vara en föregångare
            på miljöområdet och har satt upp hårda miljömål.
          </note>
          <note n="be633f92">
            Trafiken är den största enskilda miljöförstöraren i landet -
            en miljöförstörare som vi skulle kunna göra något åt. Dessutom
            dör ca 600 personer i trafiken varje år, alla skadade oräknade.
          </note>
          <note n="06ba50a3">
            Den allra enklaste och viktigaste åtgärden är att behålla och
            även öka transporterna på järnväg. Det gäller då både gods- och
            persontransporter. Men politiken går stick i stäv med denna kunskap.
            Motsatsen sker hela tiden. Jag skall ge några exempel.
          </note>
          <note n="6a01eff2">
            Godstransporterna på järnväg i bl.a. Dalarna har under det senaste
            året drabbats av ett antal bakslag.
          </note>
          <note n="4aab3a92">
            Det av Stora och Korsnäs gemensamt ägda Trätåg AB
          </note>
          <note n="142bd7f2">
            lade under 1994 ned de flesta av sina virkesterminaler, och under
            våren 1995 har SJ lanserat konceptet
          </note>
          <note n="69f7936a">
            "Timber Rail" i hela landet. I praktiken innebär detta att de
            flesta av sågverken tvingas köra virket med bil fram till ett
            fåtal storterminaler. Godstrafiken på
          </note>
          <note n="78500428">
            Västerdalsbanan m.fl. bandelar i landet upphör därmed helt eller
            delvis.
          </note>
          <note n="11edc77f">
            Stora har vidare beslutat fortsätta med lastbilstransport av
            ca 350 000 ton gods per år till och från Grycksbo Pappersbruk,
            trots att spåranslutning finns och bl.a. Länsstyrelsen Dalarna
            arbetat hårt för en järnvägslösning. Vägnätet i Falun och hela
            regionen blir därmed fortsatt hårt belastade av lastbilstransporter.
            Stora, som ofta sagt sig värna miljön, agerar därmed i verkligheten
            i rakt motsatt riktning.
          </note>
          <note n="154f1077">
            Vi kan därmed lämna Stora. Anser ministern att den här redovisade
            utvecklingen är acceptabel, och, om så inte är fallet, vilka åtgärder
            avser ministern att vidta dels visavi SJ och dess prispolitik
            för bl.a. sågverkstransporter, dels visavi de godstransporterande
            företagen, för att styra utvecklingen i riktning mot ett mer miljöanpassat
            och energisnålt transportsystem?
          </note>
          <note n="517482c5">
            Norrlandsförbundet hävdar i en skrivelse genom sin förbundsdirektör
            Hasse Byström och sin förbundsordförande bl.a. följande:
          </note>
          <note n="158552a5">
            "Problemfyllda godstransporter
          </note>
          <note n="91a933f1">
            Från många håll har Norrlandsförbundet fått klagomål på SJs godstransporter.
            När vi själva undersökt saken kan vi bara konstatera att kritiken
            är berättigad.
          </note>
          <note n="56a4a51b">
            Förändrade rutiner för godshantering och transporter har inneburit
            att många överväger att gå över till landsvägstransporter och
            i vissa fall har det redan skett."
          </note>
          <note n="2f448fd4">
            Man får verkligen tanken att detta gjorts med avsikt. I skrivelsen
            anförs dessutom:
          </note>
          <note n="06c6e731">
            "För att kunna svara upp till näringslivets behov av säkra och
            snabba leveranser är det därför ett krav att SJ omedelbart åtgärdar
            orsakerna till den försämrade servicen. SJ bör omgående anpassa
            sin tågtidplan till verkligheten och inte arbeta med en snävt
            tilltagen plan som är så sårbar för förseningar."
          </note>
          <note n="41c68b9a">
            Genom att fler väljer tåg skulle miljön förbättras.
          </note>
          <note n="d9a1f255">
            Försämras SJ:s transportservice blir effekten den motsatta.
          </note>
          <note n="ac4ec848">
            Enligt en analys gjord av Svensk idékraft angående samhällskonsekvenser
            av förändrade timmertransporter från Dalarna, Härjedalen och Hälsingland
            blir det stegrade miljöpåfrestningar, större olycksrisker, ökade
            väghållningskostnader, höjda vägdriftskostnader och i ytterlighetsfall
            möjligen behov av nya väginvesteringar. Eventuellt minskat banunderhåll
            på järnvägen kan väl läggas på plussidan - om det nu är ett plus.
            200-300 lastade timmertåg per år har gått från varje terminal.
          </note>
          <note n="924084a7">
            Dessutom har staten halverat bidragen till enskilda vägar, och
            det gör att man helt enkelt inte kan underhålla vägarna så att
            de tål dessa transporter. I norra
          </note>
          <note n="b4ae7056">
            Dalarna är de redan dåliga och klarar definitivt inte ytterligare
            tung trafik. Enligt uppgift från länsstyrelsen kommer all godstrafik
            norr om Vansbro att föras över till landsväg.
          </note>
          <note n="ff3454a3">
            Kan inte kommunikationsministern eller regeringen genom de miljökrav
            och miljömål som riksdagen varit enig om - vi har också skrivit
            på konventioner om detta - ge en möjlighet att utesluta vägtransporter
            där järnvägstransporter är möjliga? Är miljömålen underordnade
            de ekonomiska målen? Ger inte miljömålen ramar som skall följas?
          </note>
          <note n="6a854e67">
            Vi avhänder oss annars möjligheter och låter SJ
          </note>
          <note n="18b367a0">
            och andra företag bestämma. Vi har skrivit under konventioner
            och har riksdagsbeslut om att utsläppen skall minska. Om regeringen
            inte kan ingripa, bör vi inte fatta några beslut här i riksdagen.
          </note>
          <note n="dc53585b">
            Anf. 127 Kommunikationsminister INES
          </note>
          <note n="3e467091">
            UUSMANN (s)
          </note>
          <note n="b1c9c1d1">
            Herr talman! Jag tycker att det är intressant att föra denna
            debatt. Jag tror att det skulle vara ganska förödande, om vi här
            i riksdagen fattade beslut som innebar att vi satte fot- och handbojor
            på SJ eller
          </note>
          <note n="970995b8">
            Stora. Skall vi klara miljömålen måste vi också ha en fri och
            öppen ekonomi. Vi kan inte - det menar i varje fall jag - i en
            situation där vi lever i ett internationaliserat samhälle fatta
            beslut som skulle innebära att Stora eller SJ inte skulle leva
            i en fri marknadsekonomi. Det skulle helt enkelt innebära att
            man valde att skapa sig andra marknader.
          </note>
          <note n="6e32ca7c">
            Transporterna spelar en mycket viktig roll i utvecklingen av
            svensk industri, men vi kan aldrig ha ett system som innebär att
            man i riksdagen fattar beslut som skulle bakbinda dessa företag.
            Jag vill återigen betona att det inte är riksdagen som driver
            järnvägstrafiken. Vi har haft en mycket bred majoritet i Sveriges
            riksdag för att vi här skall ange de politiska ramarna för trafikeringen,
            men det är SJ som är operatör. I framtiden blir det förmodligen
            också en del andra tåggodsoperatörer.
          </note>
          <note n="2853aaa5">
            Man kan säga att det inte är någon idé att vi fattar några beslut
            om miljömål, men det är det självfallet.
          </note>
          <note n="ac2dc2a2">
            Vi kan ha ekonomiska styrmedel, men vi skall inte vara så blåögda
            att vi fattar beslut som går stick i stäv mot vad t.ex. våra konkurrenter
            gör. När det gäller att leva upp till de miljömål som vi har varit
            överens om måste vi t.ex. också arbeta internationellt.
          </note>
          <note n="a5c17307">
            Man säger vidare att SJ:s godstransporter är så problemfyllda.
            Den bästa garantin för att vi i framtiden skall ha en stor del
            av våra godstransporter på järnväg är att vi har ett konkurrenskraftigt
            och starkt järnvägsföretag, en stark operatör. Det målet har SJ
          </note>
          <note n="55cc4c0d">
            satt sig före att upprätthålla. SJ är jämfört med järnvägsföretagen
            i övriga länder i Europa både oerhört miljöeffektivt och oerhört
            transporteffektivt. Det skall vi komma ihåg. Vi har en betydligt
            större del av våra godstransporter på järnväg än vad man har i
            våra närmaste konkurrentländer i Europa.
          </note>
          <note n="edffc4c8">
            De här oförbehållsamma påhoppen på SJ tycker jag att man faktiskt
            skall avvisa. Vi har i SJ ett effektivt och även miljöanpassat
            godstransportföretag.
          </note>
          <note n="62c205c0">
            Anf. 128 RAGNHILD POHANKA (mp)
          </note>
          <note n="f0442e41">
            Herr talman! Jag vill inte hoppa på SJ. Jag vill bara att SJ
            skall gå bra. Det är en definitivt motsatt inriktning. Det är
            mycket bra att vi arbetar internationellt. Det är nödvändigt att
            arbeta både nationellt och internationellt. Men synpunkterna på
            framtiden gäller inte för dagens trafik i Västerdalarna, där problemen
            är akuta just nu.
          </note>
          <note n="513b3b32">
            Visst skall vi vidare ha en fri och öppen ekonomi, men Sverige
            sätter upp ekonomiska ramar t.ex. vid inköp av persontrafik. Då
            går det bra. Visst kan riksdagen ställa upp miljömål. Politiska
            ramar kan gälla för ekonomi och miljö, och vi kan använda ekonomiska
            styrmedel. Men det är inte nödvändigt att SJ
          </note>
          <note n="fd043402">
            har så höga vinstkrav. Jag förstår att företaget måste gå ihop,
            eftersom vi inte har pengar att satsa i det, men man behöver inte
            ha så stora vinstkrav.
          </note>
          <note n="cf4dd021">
            SJ har beslutat att dramatiskt höja priset på godstransporter
            redan fr.o.m. den 1 juli. SJ kräver en grundplåt om 1 miljon och
            sedan högre avgifter för varje kubikmeter. Vi har ingen annan
            möjlighet än att lägga över transporterna på lastbil, säger Malungsfors
          </note>
          <note n="78899967">
            Sågverks VD Göte Sandbäck. Det finns naturligtvis möjligheter
            för riksdagen att påverka genom att sätta upp miljömål som i sin
            tur styr politiken och företagen, inklusive SJ. Det är inte bara
            pengar som kan styra, men använd gärna ekonomiska styrmedel.
          </note>
          <note n="5270f291">
            Jag anser att detta är viktigt för vårt län, men även för andra
            län. Detta finns över hela landet, och inte bara i Dalarna. Det
            är mer än en tanke att man faktiskt försöker bli av med delar
            av godstrafiken genom att ordna dåliga transporter, inte hålla
            tiderna och dessutom höja priser. Det verkar som om man vill bli
            av med det man tycker är besvärligt.
          </note>
          <note n="9c9981e3">
            Jag tycker nog att SJ har ett visst ansvar för att landets godstransporter
            skall fungera. Man kan undra vad det skall hjälpa att det blir
            privatiserat. Jag har inget emot privata järnvägar. Men jag förstår
            inte hur det skall hjälpa till att få det att gå bättre. Menar
            kommunikationsministern att privata företag inte har så höga vinstkrav?
            Det är den enda slutsatsen man kan dra av detta.
          </note>
          <note n="a4d5d7fa">
            Anf. 129 Kommunikationsminister INES
          </note>
          <note n="3e467091">
            UUSMANN (s)
          </note>
          <note n="cc6b883e">
            Herr talman! Det bra att vi tycker att SJ skall gå bra. Det är
            faktiskt riksdagens uppdrag att vi skall ha en nationell operatör
            som faktiskt skall gå bra, vara stark och bärkraftig.
          </note>
          <note n="e2872f17">
            Det är faktiskt inte så att riksdagen har lagt ohemula vinstkrav
            på SJ. Jag delar inte den uppfattningen. De krav på ekonomisk
            bärkraft som SJ har på sig är inte annorlunda än de som bör läggas
            på varje företag som skall kunna satsa framtidsinriktat. Jag menar
            att man inte kan ställa så låga krav på bärkraften att man därigenom
            faktiskt subventionerar SJ.
          </note>
          <note n="a4d7a73e">
            Vi subventionerar tågtrafiken på ett område. Det är vid upphandling
            av persontrafiken. Jag kan inte stå här och säga att vi skall
            lägga mera pengar på upphandling av olönsam tågtrafik för att
            därigenom kunna subventionera olönsam godstrafik.
          </note>
          <note n="655f0daf">
            Jag kan inte heller ta på mitt ansvar att säga att vi får dra
            ner ytterligare ett antal nattågslinjer därför att vi skall subventionera
            godstrafiken. Jag tycker inte att något av dessa alternativ är
            acceptabelt.
          </note>
          <note n="0152c756">
            Det är inte det att man har privata shortlinesföretag i sig som
            gör att de blir effektivare eller billigare.
          </note>
          <note n="b3b9fcc8">
            Det handlar om att det är små lokala företag som just för att
            de kör på en mycket liten del av banan med en mycket specialiserad
            vagnstruktur har mindre överkostnader och har kunnat köra på ett
            mer effektivt sätt. Det är den här kombinationen av matartrafik
            och det stora nationella systemet som är oerhört viktigt.
          </note>
          <note n="65e68c35">
            Jag tror att det kan ge goda möjligheter att utveckla en bra
            godstrafik både miljömässigt och regionalpolitiskt.
          </note>
          <note n="294533d8">
            Dessutom kan man också ha differentierade banavgifter när det
            gäller mindre banor med mindre kapacitet.
          </note>
          <note n="b8bab98c">
            Anf. 130 RAGNHILD POHANKA (mp)
          </note>
          <note n="14840218">
            Herr talman! Man kan ju alltid höja priset tills den som skall
            betala inte kan betala längre. Då blir det ju olönsamt.
          </note>
          <note n="ea1c6b24">
            Vi i Miljöpartiet har ett förslag om att de som orsakar olyckor
            också delvis skall betala för sjukvården.
          </note>
          <note n="f5f25ce6">
            Man vet att kostnaden för en svår personskadeolycka är ca 3 miljoner
            kronor. Då skulle lastbilarna komma i ett helt annat läge. Tänk
            om lastbilarna verkligen betalade det vägunderhåll, den miljöförstöring
            och det eventuellt ökade antalet olyckor på dessa hårt trafikerade
            vägar upp till norra Dalarna! Det är kanske Sveriges största turistparadis.
            Ibland kan man inte gå över vägen uppe i Malung eller Vansbro.
            Det är en strid ström av bilar från Göteborg, Värmland, Stockholm
            och södra Dalarna. Skulle man räkna in dessa kostnader skulle
            det vara en stor samhällsekonomisk förlust.
          </note>
          <note n="7ad66831">
            I järnvägens kostnader räknar man in alla priser för banunderhåll,
            inköp av godsvagnar och lok osv.
          </note>
          <note n="da9e614e">
            Men det gör man inte när det gäller vägarna. På detta sätt blir
            den en falsk konkurrens. Det är därför som jag tycker att den
            här järnvägstrafiken skall behållas.
          </note>
          <note n="b966a1b7">
            Detta är en sak som skulle vara kvar om man över huvud taget
            skall ha ett regionalpolitiskt tänkande.
          </note>
          <note n="088c2d15">
            Det finns regionalpolitiska skäl, miljöskäl och även ekonomiska
            skäl för detta om man har den samhällsekonomiska kostnaden i blickpunkten.
          </note>
          <note n="966e2157">
            Anf. 131 Kommunikationsminister INES
          </note>
          <note n="3e467091">
            UUSMANN (s)
          </note>
          <note n="fa2f0435">
            Herr talman! Nu börjar vi mer komma in på den generella diskussionen
            om man skall ha gods på väg eller järnväg. Vi skall självfallet
            utnyttja järnvägen, och särskilt på de områden där det finns järnväg.
            Där är det naturligtvis inte läge att lägga ner några järnvägar
            eller konkurrera bort någon järnvägstrafik. Jag tror inte att
            det är någon som på allvar har sådana tankar om man diskuterar
            det här seriöst.
          </note>
          <note n="b71daf4c">
            I framtiden behöver vi se över hur man skall fördela de externa
            kostnaderna för trafiken. Det är svårt att sätta pris på detta
            att talgoxen slutar kvittra och på koldioxidutsläppen - det tar
            ju så oerhört lång tid innan de märks. Men det måste vi ändå göra.
          </note>
          <note n="4ff68d22">
            Jag tror att vi har en gemensam syn på att vi skall föra över
            diskussionen till ekonomiska styrmedel.
          </note>
          <note n="a982a767">
            Men samtidigt kan vi inte göra detta över en natt. Det är en
            omställning av transportsystemet som kräver en bred diskussion
            om hur det skall gå till. Man behöver övergångstider, ledtider.
            Det måste man ha respekt för när man skall göra sådana stora förändringar.
            Man kan inte göra det bara i en region och inte ens i ett land.
            Det måste göras på en större marknad. Jag tycker att vi gemensamt
            bör arbeta för dessa saker.
          </note>
          <note n="274ddafb">
            Överläggningen var härmed avslutad.
          </note>
          <note n="f8614700">
            20 § Hänvisning av ärenden till utskott
          </note>
          <note n="7ba9ddeb">
            Föredrogs och hänvisades
          </note>
          <note n="7fdc03e4">
            Motioner
          </note>
          <note n="d5ab227e">
            1994/95:Sf24 till socialförsäkringsutskottet
          </note>
          <note n="f740a519">
            1994/95:Fö11-Fö13 till försvarsutskottet
          </note>
          <note n="3786711d">
            21 § Bordläggning
          </note>
          <note n="16cd12a9">
            Anmäldes och bordlades
          </note>
          <note n="ccbef6be">
            Propositioner
          </note>
          <note n="9cdfeeaa">
            1994/95:162 Trestickla nationalpark
          </note>
          <note n="466fbc56">
            1994/95:226 Kyrkotillhörighet i Svenska kyrkan
          </note>
          <note n="b791e449">
            1994/95:227 Helig teleavlyssning och hemlig teleövervakning
          </note>
          <note n="8e8f62d8">
            Motioner med anledning av prop. 1994/95:224 Barns rätt att komma
            till tals
          </note>
          <note n="b4641a34">
            1994/95:L50 av Michael Stjernström och Chatrine
          </note>
          <note n="d9d64163">
            Pålsson (kds)
          </note>
          <note n="c2bfbfb9">
            1994/95:L51 av Tanja Linderborg (v)
          </note>
          <note n="f96d05e7">
            Konstitutionsutskottets betänkande
          </note>
          <note n="54972f50">
            1994/95:KU30 Granskning av statsrådens tjänsteutövning och regeringsärendenas
            handläggning
          </note>
          <note n="d3de62d1">
            Skatteutskottets betänkanden
          </note>
          <note n="76ba7d57">
            1994/95:SkU25 Beskattning av vissa förmåner
          </note>
          <note n="6be33184">
            1994/95:SkU26 Avisering av folkbokföringsuppgifter
          </note>
          <note n="3450474a">
            1994/95:SkU39 Ändrade övergångsbestämmelser till tullagen
          </note>
          <note n="542beb4b">
            1994/95:skU40 Vissa ändringar i skattelagstiftningen med anledning
            av lagen (1994:1809) om totalförsvarsplikt
          </note>
          <note n="e0607f22">
            1994/95:SkU41 Höjning av förseningsavgiften enligt tullagen (1994:1550)
          </note>
          <note n="e8027758">
            Trafikutskottets betänkande
          </note>
          <note n="eebc10fa">
            1994/95:TU25 Post- och telekommunikation
          </note>
          <note n="29d743cb">
            22 § Anmälan om frågor
          </note>
          <note n="80cfe15b">
            Anmäldes att följande frågor framställts
          </note>
          <note n="2e59130d">
            den 19 maj
          </note>
          <note n="17f7761c">
            1994/95:512 av Fanny Rizell (kds) till finansministern om EU-reglerna
            och förtullning av bagage
          </note>
          <note n="53cd6f09">
            1994/95:513 av Fanny Rizell (kds) till socialministern om barn
            och alkohol
          </note>
          <note n="86f9ebc7">
            1994/95:514 av Elisabeth Fleetwood (m) till utbildningsministern
            om tillgången på tolkar
          </note>
          <note n="a7c051e2">
            1994/95:515 av Elisabeth Fleetwood (m) till kommunikationsministern
            om farliga vägstolpar
          </note>
          <note n="73719104">
            1994/95:516 av Elisabeth Fleetwood (m) till statsrådet Ylva Johansson
            om uppgifter om skolelever
          </note>
          <note n="6843988d">
            1994/95:517 av Ulla-Britt Hagström (kds) till utbildningsministern
            om lokaliseringen av det nya högskoleverket
          </note>
          <note n="e9a7bf80">
            1994/95:518 av Juan Fonseca (s) till statsrådet Leif
          </note>
          <note n="ff7d1dec">
            Blomberg om invandrarfamiljers representation i samhället
          </note>
          <note n="fbe2856d">
            1994/95:519 av Göthe Knutson (m) till finansministern om beskattningen
            av statsministerns boende i
          </note>
          <note n="70ec62eb">
            Sagerska palatset
          </note>
          <note n="135a1434">
            1994/95:520 av Sonja Fransson (s) till arbetsmarknadsministern
            om arbetslivets tillgänglighet för personer med funktionshinder
          </note>
          <note n="dbd3b09e">
            den 23 maj
          </note>
          <note n="c53baa96">
            1994/95:521 av Dan Ericsson (kds) till statsrådet
          </note>
          <note n="bc5649de">
            Jörgen Andersson om Energikommissionen
          </note>
          <note n="8018a1c9">
            1994/95:522 av Lennart Rohdin (fp) till statsrådet
          </note>
          <note n="73355e1f">
            Leif Blomberg om avvisning av asylsökande
          </note>
          <note n="aede86b2">
            1994/95:523 av Lennart Rohdin (fp) till arbetsmarknadsministern
            om bidrag från Norrlandsfonden till
          </note>
          <note n="d7adc246">
            Gävleborgs län
          </note>
          <note n="b252d24d">
            1994/95:524 av Ragnhild Pohanka (mp) till miljöministern om anslag
            för rening av Dalälven
          </note>
          <note n="65a55a6a">
            1994/95:525 av Eva Goës (mp) till statsrådet Jörgen
          </note>
          <note n="552bdb3f">
            Andersson om utländsk ägande av svensk kärnkraftsindustri
          </note>
          <note n="b20b90c1">
            1994/95:526 av Dan Ericsson (kds) till statsrådet
          </note>
          <note n="31139095">
            Jörgen Andersson om EU:s energipolitik
          </note>
          <note n="b0a97742">
            1994/95:527 av Dan Ericsson (kds) till miljöministern om skatteväxling
            för miljön
          </note>
          <note n="6378e10d">
            1994/95:528 av Eva Goës (mp) till statsrådet
          </note>
          <note n="61d377eb">
            Jörgen Andersson om medel till kärnkraftsinformation
          </note>
          <note n="b4f6452d">
            1994/95:529 av Ingvar Eriksson (m) till finansministern om beskattning
            av handelsgödsel
          </note>
          <note n="c2d67c72">
            1994/95:530 av Roy Ottosson (mp) till miljöministern om gränsvärden
            i hälsoskyddsförordningen
          </note>
          <note n="eacab71b">
            1994/95:531 av Gudrun Lindvall (mp) till miljöministern om ripjakten
          </note>
          <note n="28806f39">
            1994/95:532 av Ragnhild Pohanka (mp) till socialministern om
            ändringar i socialförsäkringen
          </note>
          <note n="d828540a">
            1994/95:533 av Roy Ottosson (mp) till miljöministern om pant
            på importerade aluminiumburkar
          </note>
          <note n="fb2644bf">
            1994/95:534 av Roy Ottosson (mp) till miljöministern om miljöfarliga
            batterier
          </note>
          <note n="9858c431">
            1994/95:535 av Roy Ottosson (mp) till miljöministern om direktiven
            för Agenda 21 kommittén
          </note>
          <note n="51732ec2">
            1994/95:536 av Arne Kjörnsberg (s) till finansministern om bankgarantin
          </note>
          <note n="cff69276">
            1994/95:537 av Ewa Larsson (mp) till kulturministern om riksväg
            57
          </note>
          <note n="9b648c86">
            1994/95:538 av Tomas Högström (m) till statsrådet
          </note>
          <note n="40be4228">
            Ylva Johansson om frigymnasium i Haninge
          </note>
          <note n="1c56430c">
            1994/95:539 av Arne Mellqvist (s) till utbildningsministern om
            bedömning av utländska högskoleutbildningar
          </note>
          <note n="a2d1a32d">
            1994/95:540 av Stig Bertilsson (m) till civilministern om föreningslivets
            lotteri- och spelverksamhet
          </note>
          <note n="dab5ce46">
            1994/95:541 av Stig Bertilsson (m) till finansministern om AB
            Tipstjänsts ställning
          </note>
          <note n="04da969b">
            1994/95:542 av Lennart Daléus (c) till miljöministern om kraven
            på utsläpp från kärnkraften
          </note>
          <note n="25a3ed27">
            1994/95:543 av Lennart Daléus (c) till miljöministern om producentansvar
            för förpackningar
          </note>
          <note n="1fd680b2">
            1994/95:544 av Marie Wilén (c) till statsrådet Ylva
          </note>
          <note n="fb659492">
            Johansson om skolgårdar
          </note>
          <note n="f65f89b1">
            1994/95:545 av Elisa Abascal-Reyes (mp) till statsrådet Pierre
            Schori om kraftverksbygge i Chile
          </note>
          <note n="725264dc">
            Frågorna publiceras i bilaga som fogas till riksdagens snabbprotokoll
            tisdagen den 30 maj.
          </note>
          <note n="4222b04d">
            23 § Kammaren åtskildes kl. 19.34.
          </note>
          <note n="8b7f4247"/>
          <note n="792549ef">
            Förhandlingarna leddes av andre vice talmannen från sammanträdets
            början t.o.m. 9 § anf. 41 (delvis) och av förste vice talmannen
            därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
