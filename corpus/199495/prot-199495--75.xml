<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 1994</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 1994</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199495--75</head>
          <docDate when="1994">1994</docDate>
        </div>
      </front>
      <body>
        <div>
          <note n="508b4847">
            Det justerade protokollet beräknas utkomma om 3 veckor
          </note>
          <note n="658596a3">
            ______________________________________________________________________
          </note>
          <note n="aadc3fcd">
            1 § Svar på interpellation 1994/95:61 om välfärden
          </note>
          <note n="99456e06">
            Anf. 1 Statsrådet ANNA HEDBORG (s)
          </note>
          <note n="34e248b1">
            Herr talman! Andreas Carlgren har frågat mig om regeringen är
            beredd att tillsätta en välfärdsutredning med uppgift att kartlägga
            vilka grupper som hamnar utanför den generella välfärden. Vidare
            har han frågat om denna utredning i så fall även kan granska vilka
            grupper som inte skulle behöva falla igenom maskorna i samhällets
            skyddsnät, om välfärden i stället byggdes mer efter grundtrygghetsprincipen.
          </note>
          <note n="bb6b42e4">
            Den första frågan kan jag besvara med ja. Den generella välfärdspolitiken
            skall granskas, och den tål att granskas. Jag har tillsammans
            med socialminister
          </note>
          <note n="be4009a2">
            Ingela Thalén tagit initiativ till Socialdepartementets s.k.
            välfärdsprojekt. Syftet med detta projekt är att kartlägga hur
            samhället och välfärden har förändrats under de senaste åren.
            Utifrån denna kartläggning skall vi föra en diskussion om hur
            välfärdspolitiken bör utformas för att kunna möta nya förutsättningar
            och framtida problem. Arbetet skall bedrivas öppet och utåtriktat.
          </note>
          <note n="02db63a3">
            En viktig del i detta arbete är att kartlägga risken att vissa
            grupper skall falla igenom samhällets skyddsnät och marginaliseras.
            Jag delar Andreas
          </note>
          <note n="d6ac1b94">
            Carlgrens oro för de tendenser som finns i samhället att villkoren
            för redan utsatta grupper håller på att ytterligare försämras.
            Det tar sig bl.a. uttryck i det växande antalet socialbidragstagare.
            Detta märks särskilt i storstadsområdena. Regeringen har därför
            beslutat tillkalla en kommitté med uppgift att belysa och analysera
            den sociala utvecklingen i vissa bostadsområden i storstäderna.
          </note>
          <note n="62549d4c">
            Men - som svar på den andra frågan - detta arbete kommer inte
            att bedrivas med den s.k. grundtrygghetsprincipen som grund för
            den framtida välfärdspolitiken.
          </note>
          <note n="939edba3">
            Andreas Carlgren och jag är överens om att välfärdssystem skall
            vara generella - ersättningarna skall utgöra rättigheter som omfattar
            alla och inte prövas efter behov.
          </note>
          <note n="04ea1c75">
            Men till skillnad från Carlgren är jag övertygad om att en välfärdspolitik
            byggd på standardtrygghet -
          </note>
          <note n="230870e8">
            med ersättningar baserade på inkomst - har betydande fördelar
            framför ett grundtrygghetssystem. Jag har tre goda skäl för detta:
            rättvisan, tryggheten för de sämst ställda och effektiviteten.
          </note>
          <note n="6ba966b5">
            Mitt första skäl gäller rättvisan. Den grundtrygghet som det
            offentliga skulle stå för med Carlgrens modell måste för de flesta
            kompletteras med privata eller avtalsreglerade försäkringar. Det
            är ju standardtrygghet vi som individer eftersträvar - att inte
            alltför påtagligt behöva skära ned levnadsstandarden när vi drabbas
            av t.ex. ohälsa eller arbetslöshet.
          </note>
          <note n="9118d9de">
            Villkoren i dessa kompletterande försäkringar kommer, mer eller
            mindre, på ett systematiskt sätt att skilja sig mellan olika grupper
            i samhället. De som löper stor risk att bli sjuka, arbetsskadade
            eller arbetslösa får antingen sämre villkor för samma premie eller
            får betala mer för samma försäkring. Så fungerar försäkringsmarknaden
            - de som bäst behöver den betalar mest. När det gäller socialförsäkringen
            är det ofta de som har låga löner som löper de största riskerna
            och därmed får betala mest för ett kompletterande försäkringsskydd.
            En rättvis försäkring skall utjämna risker. Det kan den bara göra
            om den organiseras i kollektiv form. Den bästa riskutjämningen
            får vi med en offentlig försäkring.
          </note>
          <note n="fa75dd2a">
            Mitt andra skäl för en välfärdspolitik baserad på standardtrygghet
            är att den i längden ger de bästa garantierna för att solidariteten
            med de mest utsatta upprätthålls.
          </note>
          <note n="ae63cf6a">
            Det ligger nära till hands att tro, att om staten koncentrerar
            sina knappa resurser till en ersättning lika för alla kan den
            hållas på en så hög nivå att alla -
          </note>
          <note n="b8c9bd55">
            även de svagaste - får en hygglig ekonomisk trygghet. Detta är
            en felsyn. Grundtryggheten visar sig i praktiken inte bli särskilt
            trygg, men den blir däremot väldigt grund.
          </note>
          <note n="4545d738">
            Jämförelser mellan länder som valt olika modeller för sina välfärdssystem
            bekräftar detta. I de länder som har en grundtrygghetsmodell är
            skillnaderna vad gäller befolkningens ekonomiska villkor generellt
            sett betydligt större än vad de är i länder med en välfärdsstat
            av vår typ. Men statistiken visar också, vilket är än viktigare,
            att den del av befolkningen som har de sämsta ekonomiska villkoren
            har det betydligt sämre i förhållande till resten av befolkningen
            i länder med grundtrygghet. I dessa länder är det en större andel
            som, med den rika världens måttstock, kan betraktas som fattiga.
          </note>
          <note n="17815ff3">
            Det är inte svårt att förstå varför det är på det sättet. När
            stora grupper får sitt huvudsakliga skydd från annat håll, från
            avtalsförsäkringar eller privata försäkringar, minskar viljan
            att betala till det offentliga systemet. Om i stället alla får
            merparten av det standardskydd som vi vill ha från den offentliga
            försäkringen får den också bred legitimitet. Då blir det också
            lättare att inom ramen för denna ge även högriskgrupperna ekonomisk
            trygghet och att upprätthålla en rimlig grundnivå.
          </note>
          <note n="65803fc6">
            Folkpensionen har en bred förankring. Jag är övertygad om att
            det beror på att även den inkomstbaserade pensionen i huvudsak
            kommer från det offentliga systemet. Höginkomsttagaren behöver
            inte vända sig till försäkringsmarknaden för att få en hygglig
            pension. När en bred majoritet av medborgarna samsas inom samma
            försäkringssystem får det en förankring i samhället som garanterar
            dess stabilitet.
          </note>
          <note n="9e1e67b8">
            Så skulle det inte vara om ett grundbelopp lika för alla vore
            det enda man fick från det offentliga systemet. Då blir det uppenbart
            för många att man får betala för förmåner som man kan få till
            lägre avgifter på annat håll. I spartider ställs frågan på sin
            spets. En besparing på grundnivån kostar mindre för höginkomsttagaren
            att kompensera i en försäkring än vad den gör för låginkomsttagaren.
            För dem som då har sin ekonomiska trygghet till stor del organiserad
            utanför det offentliga systemet är det naturligtvis lättare att
            acceptera eller rent av kräva sänkt grundtrygghet.
          </note>
          <note n="0bcb1660">
            Det är därför naivt att tro att det i längden skulle gå att upprätthålla
            en generös grundtrygghet, utan att den samtidigt förenas med en
            inkomstbaserad ersättning.
          </note>
          <note n="d03319ee">
            Det finns också ett praktiskt skäl. När alla skall ha lika uppstår
            frågan: På vilken nivå? De flesta tycker inte att en ung person
            som just gått ut skolan och inte får jobb skall få samma ersättning
            som en 50-åring som rationaliserats bort. "Lika för alla" innebär
            antingen att den ena får orimligt mycket eller att den andre får
            orimligt litet. I längden blir det den unge arbetslöse som sätter
            normen. De flesta, men inte alla,
          </note>
          <note n="7458c324">
            50-åringar har ju haft möjligheten att bygga upp ett eget försäkringsskydd.
          </note>
          <note n="b606c98b">
            När systemet uppenbart för många kostar så mycket mer än det
            ger kommer starka krafter att verka för att hålla nere grundnivån.
            Grundtryggheten blir till slut så låg som den har karakteriserats
            i debatten -
          </note>
          <note n="7dc91abe">
            tillräcklig för att överleva på men inte för att leva på.
          </note>
          <note n="2dc0b46d">
            Carlgren hävdar att det är brister i den inkomstrelaterade socialförsäkringen
            som är orsaken till de problem vi kan se med bl.a. växande antal
            socialbidragstagare. Den hypotesen har svagt stöd. Det är definitivt
            inte pensionärer med folkpension och pensionstillskott som bidragit
            till uppgången i antalet socialbidragstagare. Inte heller föräldraförsäkringen
            bär skulden. Socialbidragstagarna domineras helt av hushåll utan
            barn. Det är också den gruppen som har ökat snabbast under senare
            år. Det är naturligtvis den höga arbetslösheten som är den huvudsakliga
            förklaringen till det ökade socialbidragsberoendet. Men slutsatserna
            om arbetslöshetsförsäkringens roll är inte så entydig. Statistiken
            visar, att samtidigt som andelen arbetslösa ökat bland socialbidragstagarna
            har andelen av de arbetslösa som står utan stöd från arbetslöshetsförsäkringen
            minskat under senare år. Socialbidragstagarna är i växande utsträckning
            arbetslösa, men de arbetslösa är i minskande grad socialbidragstagare.
          </note>
          <note n="477c8ae2">
            Mitt tredje skäl gäller samhällsekonomin. Arbetslinjen - rätten
            och möjligheten för alla att själva försörja sig via arbete -
            är en grundsten för den svenska politiken.
          </note>
          <note n="7f5bec56">
            När en grupp amerikanska ekonomer nyligen gjorde en kritisk analys
            av den svenska välfärdsmodellen förundrades de över att Sverige
            trots allt fungerat ganska bra - trots de höga skatterna och den
            jämna inkomstfördelningen. De pekade på en tänkbar förklaring,
            nämligen att vår socialförsäkring i så hög grad är uppbyggd på
            principen att förmånerna baseras på förvärvsarbete. Därmed bidrar
            den offentliga socialförsäkringen till att stimulera förvärvsarbete
            i betydligt högre grad än vad ett grundtrygghetssystem skulle
            göra.
          </note>
          <note n="ab6ef519">
            Ett grundtrygghetssystem tenderar också att leda till höga marginaleffekter.
            När ett grundbelopp utgår lika för alla oberoende av inkomst försvagas
            sambandet mellan inkomst och förmån, om inte grundtryggheten sätts
            mycket lågt. Det gäller inte bara för den som tjänar litet, utan
            även i höga inkomstlägen. Detta bidrar ytterligare till att försvaga
            drivkrafterna för förvärvsarbete.
          </note>
          <note n="b30981a2">
            Men arbetslinjen handlar inte bara om samhällsekonomi. Den handlar
            också om frihet och värdighet
          </note>
          <note n="b6e14ae8">
            - att var och en skall kunna försörja sig med eget arbete och
            vara försäkrad för inkomstbortfall av egen kraft, men inte vara
            beroende av ett grundtrygghetsbidrag.
          </note>
          <note n="4b3185d7">
            En välfärdspolitik baserad på standardtrygghet förutsätter en
            hög sysselsättning så att alla har reella möjligheter att få jobb.
            Sverige måste undvika att hamna i den situation som många andra
            länder gjort där stora grupper permanent ställs utanför arbetslivet.
          </note>
          <note n="c20dea40">
            Regeringen har inte gett upp den kampen.
          </note>
          <note n="331954a8">
            Anf. 2 ANDREAS CARLGREN (c)
          </note>
          <note n="7f9dffc7">
            Herr talman! Jag vill tacka för svaret. Jag vill också säga att
            jag uppskattar viljan att föra en principiell diskussion, även
            om jag inte delar Anna Hedborgs slutsatser.
          </note>
          <note n="643bf8d1">
            Först och främst skall välfärden delas av alla och betalas av
            alla. Välfärden skall fördelas efter generella regler och inte
            genom behovsprövning. Det gäller den stolta tanken att välfärden
            och tryggheten skall gälla hela folket. Fattiga skall inte behöva
            stå med mössan i hand och vända ut och in på den privata ekonomin
            för att få del av välfärden.
          </note>
          <note n="769e3e8f">
            Av detta följer också att generell välfärd inte betyder - vilket
            man ibland har kunnat få ett intryck av
          </note>
          <note n="a6e290e7">
            - att trygghet skall ges i större utsträckning till dem som har
            mest. Det är inte den generella välfärdens princip. Den generella
            välfärden säger inte heller att det inte får finnas andra som
            driver barnomsorg, skolor m.m. Så har det ibland också kunnat
            låta när man från högerhåll har kritiserat den generella välfärden.
          </note>
          <note n="ff0be1a2">
            Det är bra att Anna Hedborg säger så klart att vi är överens
            om att den generella välfärden skall gälla.
          </note>
          <note n="3cf327d9">
            Det är så lätt att låtsas att Centerns grundtrygghet innebär
            något slags bottenbidrag på i bästa fall överlevnadsnivå. Mycket
            av Anna Hedborgs argumentation bygger på det, men så är det inte.
            När Centern talar om grundtrygghet menar vi två saker.
          </note>
          <note n="4bf01829">
            För det första gäller det att stärka grunden i trygghetssystemet
            så att den generella välfärden skall omfatta också de stora grupper
            som annars riskerar att stötas ut ur den generella tryggheten.
            Det gäller stora grupper arbetslösa. Det gäller stora grupper
            lågavlönade med barn - ofta ensamstående -, och det gäller grupper
            med svagt fotfäste på arbetsmarknaden som riskerar att bli den
            nya tidens förlorare som får hanka sig fram med olika tillfälliga
            lösningar av olika slag.
          </note>
          <note n="1d429d60">
            För det andra menar vi i Centern med grundtrygghet att det gäller
            att flytta pengar från toppen av inkomstpyramiden till grunden.
            I annat fall kan vi inte få pengarna att räcka till en starkare
            grund. Jag tror att mycket av röran när det gäller barnbidragen
            och trasslet med sjukförsäkringen som vi har sett under senare
            tid hänger samman med att Socialdemokraterna försvarar en gammal
            modell och inte vill pröva nya lösningar. Därför riskerar man
            att skapa otrygghet.
          </note>
          <note n="5bc98d4b">
            Jag vill också säga att vi är överens om arbetslinjen. Det är
            inte detta som det handlar om. Min kritik mot er socialdemokrater
            gäller i första hand två saker.
          </note>
          <note n="374cb057">
            Det går för det första inte att klara den generella välfärden
            utan mer grundtrygghet. Det är en myt att välfärden i Sverige
            i dag skulle vara så oerhört generell. Det går en trygghetsmur
            tvärsigenom det svenska samhället. På ena sidan finns alla de
            som har tillgång till välfärdsstatens alla fördelar. På den andra
            sidan finns de allt större grupper som hamnar utanför den generella
            tryggheten.
          </note>
          <note n="da1ccf40">
            Etablissemanget i Sverige vill inte låtsas om det stora problemet.
            Regeringen vill inte ha grundtrygghet, men den säger att den vill
            ha generell välfärd.
          </note>
          <note n="fca3ceb0">
            Men ni lyckas ju inte, eftersom ni river upp den allmänna arbetslöshetsförsäkringen
            och stöter ut allt fler arbetslösa utanför den generella tryggheten.
            Ni skär i sjuk- och föräldraförsäkringen nerifrån och upp. Stora
            grupper lågavlönade hamnar farligt nära socialbidragsgränsen.
            Ni skär ner på barnbidragen. Därmed riskerar ni att många barnfamiljer
            måste dra sig fram på socialbidrag.
          </note>
          <note n="b5a261a3">
            Min kritik gäller för det andra att det inte finns någon möjlighet
            att klara statsfinanserna och tryggheten på rättvisa villkor utan
            mer grundtrygghet. Jag kritiserar inte att ni använder för litet
            pengar, eftersom det inte finns mera pengar att använda. Men jag
            kritiserar att ni inte vågar inse sanningen - vi klarar bara att
            minska utgifterna om vi tar pengar från toppen och lägger i grunden.
          </note>
          <note n="dca91786">
            Solidariteten riskerar att urholkas när vi har en stat som i
            längden delar ut mer och mer välfärd på kredit.
          </note>
          <note n="efd92e79">
            Människorna vet att staten inte kan hålla vad den lovar. Staten
            lovar hela tiden mer än vad den kan hålla. Detta är det stora
            hotet mot medelklassens solidaritet med trygghetssystemen. Man
            tror inte att pengarna kommer att räcka. Misstron griper omkring
            sig. Människorna förlorar tilltron och viljan att vara med och
            betala.
          </note>
          <note n="8bd89633">
            Nu säger Anna Hedborg att hon inte vill ta reda på vilka som
            med en bättre grundtrygghet inte skulle behöva falla genom maskorna.
            Jag skulle naturligtvis kunna acceptera det om Anna Hedborg hade
            en lysande praktik att visa upp, men det har hon inte.
          </note>
          <note n="19ec3bad">
            Nu skall vi t.ex. diskutera sjuk- och arbetsskadeförsäkringen
            och förtidspensionerna. Jag är övertygad om att en bred lösning
            är bäst för tryggheten och för
          </note>
          <note n="c4791958">
            Sverige. Men det kan vi inte få om inte grundtryggheten blir
            bättre. Nu skall Anna Hedborg skriva direktiv.
          </note>
          <note n="e31c619e">
            Är det verkligen säkert att beskedet att inte utreda något som
            ger bättre grundtrygghet skall gälla? I så fall blir det ingen
            bred lösning, vilket vi så väl behöver.
          </note>
          <note n="b26450db">
            Anf. 3 BARBRO WESTERHOLM (fp)
          </note>
          <note n="4a74f4ea">
            Herr talman! Andreas Carlgren har aktualiserat en mycket viktig
            debatt här i kammaren om välfärden.
          </note>
          <note n="a70b1cc3">
            Det är en debatt som hela tiden måste föras i ett samhälle, i
            synnerhet när pengarna tryter.
          </note>
          <note n="bb482dde">
            Den kartläggning av välfärden som regeringen har tagit initiativ
            till är naturligtvis bra. Vi måste ha ett bra och aktuellt underlag
            för de beslut vi nu måste fatta - många av dem är mycket smärtsamma
            - i denna pengaknappa tid.
          </note>
          <note n="41057ed5">
            Folkpartiet liberalerna menar att det är särskilt viktigt att
            fånga upp det glömda Sveriges behov. Med det glömda Sverige menar
            vi de människor som mitt i vår välfärd har kommit i skymundan
            och som har berättigade krav på att få stöd från samhället. Dessa
            människor är oftast inte med när beslut fattas och har svårt att
            göra sin stämma hörd. Deras problem varierar. De olika grupperna
            är ganska små. I vårt parti har vi ägnat stor kraft och möda åt
            att skapa bättre förutsättningar för det glömda Sverige. Det handlar
            om de gamla och sjuka i långvården, barn som far illa, förföljda
            kvinnor, människor med sällsynta sjukdomstillstånd, tortyrskadade,
            m.fl. Listan kan göras lång.
          </note>
          <note n="34b83605">
            Det dystra är att vi hela tiden upptäcker nya grupper som kommer
            i kläm och är förfördelade i detta samhälle. Frågan är om den
            utredning som görs i
          </note>
          <note n="307b77d8">
            Socialdepartementet har en sådan uppläggning att dessa små grupper
            fångas upp. Eller kommer man att få en mer generell statistik
            där dessa grupper drunknar? Jag skulle alltså vilja veta litet
            mer om uppläggningen av detta välfärdsprojekt och också höra hur
            det kopplas till annat arbete som t.ex. Socialstyrelsen eller
            Barnombudsmannen sysslar med.
          </note>
          <note n="c21b0c31">
            Socialstyrelsen har bl.a. begärt 10 miljoner kronor på två år
            för att studera hur kommunerna vid resursfördelning tar hänsyn
            till behov hos olika grupper och för att värdera olika insatsers
            effektivitet.
          </note>
          <note n="503b9dc5">
            Så skall jag gå över till välfärdssystemens utformning. Den generella
            välfärden har starka rötter i den socialliberala idétraditionen.
            Vår uppfattning är att vård, omsorg och utbildning i allt väsentligt
            skall finansieras gemensamt och stå till alla människors förfogande
            på lika villkor. All erfarenhet visar att andra system främjar
            framväxten av segregerade samhällen med betydande klasskillnader.
          </note>
          <note n="2a9e6760">
            Den ekonomiska politik som vi bedrev under den förra mandatperioden
            hade ambitionen att rädda välfärden. Det var en av de starkaste
            drivkrafterna. Vi var från Folkpartiets sida mycket medvetna om
            att välfärdsstaten, som vi vill se den, är beroende av en solid
            ekonomisk bas. Därför var vi beredda att vidta en rad smärtsamma
            åtgärder för att vända den ekonomiska utvecklingen.
          </note>
          <note n="b2121bb3">
            Då fick vi stark kritik från socialdemokraterna. Ni hävdade att
            den dåvarande regeringen av ideologiska skäl ville montera ner
            välfärden och att olika besparingsförslag skulle ses i det ljuset.
            Särskilt kritiska var ni mot att kommunerna inte bereddes ett
            större ekonomiskt utrymme.
          </note>
          <note n="03170ec7">
            Nu ser vi att ni socialdemokrater i ord säger er vilja prioritera
            den kommunala verksamheten. Men praktiken, verkligheten, visar
            någonting helt annat.
          </note>
          <note n="dcc4a8b9">
            Visserligen kan vi lika litet som regeringen utlova ökade resurser
            till kommuner, men det allvarliga är att er nuvarande politik
            ser annorlunda ut än den som skapade förväntningar i samband med
            valrörelsen. Ni kombinerar ekonomisk stramhet med motstånd mot
            enskilda alternativ.
          </note>
          <note n="8cee17cd">
            Om resurserna sinar samtidigt som förändringsarbetet stannar
            av blir resultatet att verksamheten utarmas. Om den här politiken
            blir bestående får vi se en successiv urholkning av servicenivån,
            särskilt när det gäller vård och omsorg, under resten av 90-talet.
            Det blir en begränsad valfrihet. En sådan utveckling skulle inte
            bara strida mot våra socialliberala värderingar utan också innebära
            stora risker för den generella välfärdspolitikens opinionsmässiga
            förankring i breda medborgargrupper.
          </note>
          <note n="373e699d">
            När det gäller människors ekonomiska trygghet ställer vi i Folkpartiet
            liberalerna inte upp på Centerns tankar om grundtrygghet. Vi anser
            att ersättningar som bygger på inkomstbortfallsprincipen är att
            föredra. Vi vill inte ha ett system med kompletterande försäkringar,
            som skulle bli en nödvändighet med grundtrygghetsprincipen. Statsrådet
            har här redovisat en rad invändningar mot den principen. Vi delar
            statsrådets uppfattning, eftersom det är de som har de fetaste
            plånböckerna som klarar av det här.
          </note>
          <note n="029e5c7a">
            Vi vill gå vidare med arbetet att reformera socialförsäkringarna
            enligt följande riktlinjer: Finansieringen skall i ökad utsträckning
            ske genom växling till försäkringsmässigt utformade egenavgifter.
            Arbetsskadeförsäkringen skall utformas som en riskförsäkring för
            arbetsgivare. Det skall vara en inkomsttrygghet med 80-procentsnivå
            och 7,5 basbelopp som tak.
          </note>
          <note n="88bc688d">
            Det skall vara en mer heltäckande arbetslöshetsförsäkring.
          </note>
          <note n="bac51c58">
            Därmed är min taletid ute. Jag fortsätter i mitt nästa inlägg
            med det som jag vill säga ytterligare.
          </note>
          <note n="6996c361">
            Anf. 4 Statsrådet ANNA HEDBORG (s)
          </note>
          <note n="97038019">
            Herr talman! Andreas Carlgren är litet lurig. Han kopplar ihop
            det faktum att det finns stora grupper som i dag riskerar att
            marginaliseras i den svenska verkligheten - som vi naturligtvis
            alla tre är mycket oroade över - med det faktum att vi har generella
            välfärdssystem.
          </note>
          <note n="76c16eac">
            Det är inte lätt att påstå att Sverige med sina ovanligt generella
            inkomstbortfallsförsäkringar är ett land som utmärker sig genom
            att ha större marginaliserade grupper och en större andel fattiga
            än andra länder. Verkligheten är precis tvärtom.
          </note>
          <note n="d164c229">
            Hur man än jämför, och vilka grupper man än tittar på, visar
            det sig att Sverige med sin, i förhållande till de flesta andra
            länder, extrema inriktning på inkomstbortfallsbaserade socialförsäkringar
            har klarat av just våra gemensamma bekymmer med utanförstående
            och fattigdom.
          </note>
          <note n="96a4b701">
            Pensionärerna är exempel på en mycket stor grupp som ingår i
            gruppen fattiga. I de flesta samhällen har man svaga socialförsäkringssystem
            för den gruppen.
          </note>
          <note n="226f6d39">
            Jämfört med andra länder har Sverige en betydligt mindre andel
            fattiga pensionärer. Andelen personer över 64 år med en disponibel
            inkomst under halva medianinkomsten - det är ett vanligt fattigdomsmått
            i dessa sammanhang - är i Sverige 1,5 %. Så gott som alla andra
            länder ligger betydligt högre. I Storbritannien är siffran 9,2
            %, i USA 16,9 % och i Kanada
          </note>
          <note n="1acd422e">
            5,5 %. Så kan man fortsätta.
          </note>
          <note n="90c61bfb">
            Man kan också notera att bara 10 000 pensionärer har hamnat under
            socialbidragsnormen; vi har faktiskt ett mått på det genom det
            s.k. SBTP-bidraget. Detta är ett uttryck för att fattigdomen bland
            de äldre i Sverige i stort sett är avskaffad.
          </note>
          <note n="526a93bf">
            Barn för naturligtvis alltid med sig ökade utgifter.
          </note>
          <note n="5dc87d9b">
            Barnfamiljer har ofta en ansträngd ekonomi, men jämfört med andra
            länder finns det i Sverige en betydligt mindre andel barn som
            växer upp i familjer som är fattigare än befolkningen i genomsnitt.
            Jag skall nämna några siffror igen. De är från mitten av
          </note>
          <note n="efee786a">
            80-talet; det finns tyvärr inte så mycket senare siffror.
          </note>
          <note n="61d4fc37">
            Måttet är detsamma som förut. Bland alla barnfamiljer i Sverige
            är andelen fattiga 2,9 %. I Storbritannien är siffran 8,6 %, i
            Västtyskland 3,1 %, i Frankrike
          </note>
          <note n="bdf71356">
            5,3 % och i USA 17,5 %.
          </note>
          <note n="b3a2add3">
            Det ännu mer anmärkningsvärda, och framgångsrika, med den svenska
            modellen är att andelen fattiga inte heller i gruppen ensamstående
            med barn är mycket större än i andra grupper. I Sverige är siffran
          </note>
          <note n="6a315676">
            3,6 %. Siffrorna är betydligt högre i de andra länderna: 7,7
            % i Storbritannien, 12,5 % i Västtyskland,
          </note>
          <note n="2b3f1278">
            10,7 % i Frankrike och 44,9 % i USA.
          </note>
          <note n="c4cb1f1c">
            Det som är särskilt intressant med dessa siffror är att bidragssystemet
            faktiskt inte är den viktiga förklaringen när det gäller inkomster.
            Förklaringen är att cirka tre fjärdedelar av de svenska ensamstående
            mödrarna har sin huvudsakliga inkomst från förvärvsarbete. Det
            är betydligt fler än i något annat land. Det beror just på vår
            konstruktion av välfärdspolitiken. Vi har generella system, en
            stark inriktning på arbetslinjen, och också kvinnor med barn har
            en stark förankring i arbetslivet via föräldraförsäkringen med
            sin inkomstbortfallsprincip. Därigenom har vi ett system som gör
            att arbetslinjen faktiskt i hög grad gäller.
          </note>
          <note n="08a84790">
            På den punkten finns det inga förutsättningar att fuska. Det
            är i kampen mot arbetslösheten som det avgörs hur det går med
            de marginaliserade grupperna.
          </note>
          <note n="c7685717">
            Under förutsättning att vi har en viss bestämd nivå på arbetslösheten
            kommer en generell välfärdspolitik med inkomstbortfallsprincipen
            i högsätet att vara det som mest bidrar till att lösa problemet.
            Den skapar nämligen drivkrafter för arbete och förankring i arbetslivet
            på ett sätt som åtminstone i praktiken, om man jämför mellan länder,
            har visat sig oöverträffat.
          </note>
          <note n="0316f971">
            Anf. 5 ANDREAS CARLGREN (c)
          </note>
          <note n="534ccd9e">
            Herr talman! Anna Hedborg väljer ändå att inte argumentera mot
            det som jag säger. Jag säger inte att det är den generella välfärdspolitiken
            som stänger människor ute, tvärtom. Jag säger att det är er politiska
            praktik, där ni bygger tryggheten på de prestationer som man har
            åstadkommit i arbetslivet, som utestänger allt fler människor
            från tryggheten, dvs. från den generella välfärden. Ni klarar
            inte att riva muren av orättvisor tvärsigenom det svenska välfärdssamhället.
          </note>
          <note n="4af4de76">
            Ni vill ha generell välfärd i teorin, men ni klarar den inte
            i praktiken. Ni klarar inte att få ned utgifterna utan att ännu
            längre trycka ned dem som redan har minst.
          </note>
          <note n="b269db95">
            Vi måste alla spara, men ni klarar det inte utan att göra förhållandena
            mer orättvisa, eftersom ni så fullständigt avvisar grundtryggheten,
            som innebär att man i grunden stärker tryggheten för de människor
            som riskerar att halka ut från den generella tryggheten.
          </note>
          <note n="700562bf">
            Ett exempel på detta är sjukförsäkringen. Dag efter dag, vecka
            efter vecka och månad efter månad går nu utan att vi får besked
            om vilka direktiv som skall gälla för utredningen. Min fråga gällde
            om ni kan tänka er att utreda en trygghet byggd på bättre grundtrygghet,
            och Anna Hedborg svarar nej. Ni verkar förhandla med andra än
            med dem som kan skapa majoritet i riksdagen. Ni förefaller förhandla
            om utredningsdirektiven med er själva och med LO men inte med
            dem som kan skapa majoritet här i riksdagen. Vi väntar vecka efter
            vecka.
          </note>
          <note n="cf1b838f">
            Det är möjligt att vi i socialförsäkringsutskottet får se till
            att ni kommer till skott, eftersom det inte går att vänta längre.
            Sverige behöver ett nytt system för sjukförsäkringen. Det behövs
            för statens finanser. Ett sådant system behöver brett politiskt
            stöd, men det går inte att klara det utan att bygga på en bättre
            grundtrygghet, och det är därför som min fråga till
          </note>
          <note n="316309a4">
            Anna Hedborg är: Säger ni verkligen nej till att också ta vara
            på möjligheterna till en bättre grundtrygghet?
          </note>
          <note n="26fc562a">
            Då säger ni nej till det breda politiska stöd som Sverige behöver
            för att bygga upp sjukförsäkring, arbetsskadeförsäkring och förtidspension
            på ett sätt som är ekonomiskt vettigt men också ekonomiskt möjligt.
          </note>
          <note n="5c0956e4">
            Anf. 6 BARBRO WESTERHOLM (fp)
          </note>
          <note n="d4f869e5">
            Herr talman! Jag fortsätter på mitt tidigare inlägg.
          </note>
          <note n="f6222f2f">
            Vi tycker att det är viktigt att socialförsäkringarna som helhet
            görs mer trovärdiga. De skall inte bara fungera för de människor
            som behöver utnyttja dem, utan en förändring och utveckling av
            dem måste också ske i en bred politisk uppslutning. Det är viktigt
            att människor inte utsätts för tvära kast i socialförsäkringssystemen,
            så att de vet vad de på sikt har att räkna med.
          </note>
          <note n="696b8671">
            Vad som i dessa besparingstider gör att många människor känner
            sig otrygga är osäkerhet om vad som kommer att inträffa här och
            nu. Vi har som en reaktion på årets budgetproposition agerat när
            det gäller barnfamiljerna, som har drabbats av ganska tuffa tag.
            Vi vill bibehålla barnbidragen. Samtidigt är vi inte så naiva
            att vi tror att det är så lätt för ett oppositionsparti att det
            bara kan yrka på mera eller på ett bibehållande av det som finns.
            Vi tar också ansvar för budgeten och ger förslag om varifrån pengarna
            skall hämtas.
          </note>
          <note n="0c49f8c4">
            Vi har fört fram förslag om höjd pensionsålder. Vi var visserligen
            i pensionsarbetsgruppen överens om en annan pensionsålder, men
            med tanke på den ekonomiska utveckling och de besparingsförslag
            som föreligger tycker vi att det är rimligt att ta upp den frågan
            igen. Vi tycker också att ett behållande av karensdagen och ett
            avskaffande av delpensionen är förslag som man skall ta till sig
            för att barnfamiljerna inte skall få det knepigare.
          </note>
          <note n="a4c12c46">
            Jag är vidare litet rädd för att vi nu i mycket fångas av resonemang
            om kronor och ören. Andreas
          </note>
          <note n="441de7ab">
            Carlgrens syn på socialbidragen bara förstärker detta intryck.
            Att vara socialbidragstagare skulle vara något negativt och fult.
            Jag tycker att det är fint att vi i vårt samhälle har det skyddsnätet,
            och vi skall hjälpas åt med att få bort en eventuellt negativ
            bild av det systemet.
          </note>
          <note n="0f29e3f5">
            Trygghet är ju inte bara pengar. Vi måste också kunna lita på
            de system som vi har, och det är därför som vi i Folkpartiet liberalerna
            i årets partimotioner har lyft fram sådant som trygghetsgaranti
            för äldre och rättighetslagstiftning för patienter i hälso- och
            sjukvården. Vi bygger då på tanken om ett välfärdskontrakt mellan
            samhället och medborgarna, ett kontrakt som innebär ett åtagande
            från samhället att faktiskt ställa sig bakom lagstiftningen och
            dess intentioner, vilket naturligtvis borde vara en självklarhet.
            Vi menar dock att sådana kontrakt tydligare kan ange vad som inryms
            i samhällets åtaganden. Till detta, herr talman, kommer jag tillbaka
            under mitt sista treminutersanförande.
          </note>
          <note n="720ffe06">
            Anf. 7 Statsrådet ANNA HEDBORG (s)
          </note>
          <note n="5f4fa097">
            Herr talman! Andreas Carlgren insisterar på att det skulle finnas
            en sorts självklart samband mellan principen om inkomstrelaterad
            modell eller grundtrygghetsmodell i socialförsäkringarna och det
            faktum att det finns människor som lever på marginalen. Det förefaller
            som om det skulle vara en absolut självklarhet, som inte behövde
            bevisas, men så är det ju inte.
          </note>
          <note n="bd3a4bf1">
            Man får undersöka hur det faktiskt ser ut.
          </note>
          <note n="7ef1747c">
            Andreas Carlgren pekar i sin motion på hur det ser ut på vissa
            områden, t.ex. på att det finns människor som inte har a-kassa,
            men det är samtidigt så att en ökande andel av både de anställda
            och de arbetslösa har rätt till a-kasseersättning. Andelen anställda
            som är kassamedlemmar har ökat kontinuerligt sedan akassorna instiftades,
            och nu har ca 90 % rätt till akasseersättning, om de blir arbetslösa.
          </note>
          <note n="91a07505">
            Andelen kassamedlemmar bland de arbetslösa har ökat på ett likartat
            sätt. Också den differens mellan kvinnors och mäns rättigheter
            som tidigare fanns har i stort sett försvunnit. Aldrig har så
            många av de arbetslösa haft rätt till ersättning som under 1994.
            Det är inte heller själva beteckningen "allmän arbetslöshetsförsäkring"
            som skulle skapa tillgänglighet för de resterande.
          </note>
          <note n="24d5a881">
            Andreas Carlgren framhåller att många står utan försäkringsskydd
            vid arbetslöshet och hänvisar till att den allmänna arbetslöshetsförsäkringen
            är avskaffad.
          </note>
          <note n="e125c75c">
            Men man kan då påpeka att arbetsvillkoret för att få ersättning
            från denna försäkring var detsamma som i de fackliga a-kassorna.
            Dessutom skärpte den borgerliga regeringen arbetsvillkoret, dvs.
            gjorde ersättningen i än högre grad beroende av en fast anknytning
            till arbetsmarknaden.
          </note>
          <note n="69378a54">
            Hur kan det då komma sig att det slår igenom så starkt på socialbidragen
            att arbetslösheten nu stiger?
          </note>
          <note n="1f4ff25a">
            Det beror naturligtvis på att det handlar om ett annat problem,
            nämligen etableringsproblemet på arbetsmarknaden. I själva verket
            avser en absolut dominerande andel av ökningen av socialbidragen
            unga människor. Av socialbidragstagarna är i dag 50 %
          </note>
          <note n="49d77722">
            under 25 år och 60 % under 30 år. Dessutom är 64 %
          </note>
          <note n="d84bed25">
            av alla socialbidragstagare ensamstående.
          </note>
          <note n="6ec165c7">
            Det är i själva verket i dag en svår etableringsfas för unga
            människor i det svenska samhället. Det är svårt att komma in och
            få bli vuxen. Det är svårt att få bostad, och får man bostad har
            man inget arbete för att betala hyran. Då spelar socialbidraget
            en allt större roll. Det är problemet, och det är ett jätteproblem.
            Det måste vi ta på allra största allvar och arbeta med. Det är
            ett skäl till att det är så oerhört viktigt att vi får ordning
            på ekonomi och arbetsmarknad.
          </note>
          <note n="41eb865f">
            Andreas Carlgren har tyvärr inte heller någon lösning för dessa
            grupper så att de skulle kunna få leva på de villkor de kan göra
            bara om de får chansen i arbetslivet. Det är i alla fall inte
            den allmänna arbetslöshetsförsäkringen som skulle vara lösningen.
            Kvalifikationsvillkoren i den var snarast litet tuffare än i den
            a-kasseförsäkring som nu gäller.
          </note>
          <note n="30223a38">
            Jag har fått frågor om jag inte vill utreda grundtrygghetssystemet.
            Jag har redan svarat på det. Det är inte grundtrygghetsmodellen
            som är vår bas för hur vi vill se över och arbeta med välfärdsfrågorna.
          </note>
          <note n="6028b052">
            Jag har också fått frågor som har handlat om hur välfärdsprojektet
            är organiserat och hur det kommer att användas framöver. Man kan
            säga att det är en lös ram för det arbete vi skall försöka göra
            på ett systematiskt sätt i välfärdsfrågorna. Vi tycker att det
            är väldigt viktigt att ändå ha en tydlig sammanhållning av de
            grundläggande välfärdsfrågorna i debatt och diskussion, så att
            vi kan passa in allt det vi gör för glömda grupper, i sjukförsäkring
            och när det gäller förändring av försäkringssystemen, i sjukvården
            och på alla områden. Det skall kunna falla in i en ram av en seriös
            och omfattande diskussion om vad som händer med välfärden i samhället.
          </note>
          <note n="44a89737">
            Hur stämmer det välfärdssystem vi har i dag med de moderna människornas
            krav och behov? Vad betyder det exempelvis att vi nu har en grupp
            unga människor som har det svårare med tilltron till sin möjlighet
            att få komma in på arbetsmarknaden och därmed också har svårare
            att få välja de livsprojekt som de önskar sig? Vad är det de behöver
            av den generella välfärdspolitiken - inklusive sysselsättningspolitik,
            bostadspolitik och allt som därtill hör - för att de skall kunna
            välja sin framtid på det sätt som vi som är litet äldre har haft
            chansen att göra?
          </note>
          <note n="21e68f57">
            Anf. 8 ANDREAS CARLGREN (c)
          </note>
          <note n="31e00d22">
            Herr talman! Min fråga gällde om regeringen är beredd att utreda
            vilka som inte skulle behöva falla igenom maskorna i samhällets
            skyddsnät om välfärden i stället byggdes mer efter grundtrygghetsprincipen.
            Anna Hedborg argumenterar mot det med siffror, argument och statistik.
            Hon vill inte ta reda på det.
          </note>
          <note n="f4f89dc7">
            Hon vill inte ta reda på vilka som skulle kunna slippa att falla
            genom samhällets skyddsnät om man använde grundtrygghetsmodellen
            på ett bättre sätt.
          </note>
          <note n="dc4a08ee">
            Jag kunde förstå Anna Hedborg om hon hade en lysande praktik
            att redovisa. Men Anna Hedborg säger ju: Nej, det är sant. Praktiken
            fungerar inte. Jag vill bara inte höra talas om att det skulle
            kunna bero på de problem Andreas Carlgren pratar om.
          </note>
          <note n="21520cfc">
            Anna Hedborg säger att Andreas Carlgren inte heller har någon
            färdig lösning. Nej. Jag visar gärna den ödmjukheten att säga
            att jag inte har det. Men jag är ändå beredd att diskutera det.
            Jag är ändå beredd att pröva en annan lösning. Men Anna Hedborg
            säger:
          </note>
          <note n="518716d7">
            Nej, det skall vi inte göra.
          </note>
          <note n="fde38e96">
            Det är det jag inte kan förstå. Det vore väl bättre att ändå
            pröva, när vi nu kan se problemen.
          </note>
          <note n="0558c07f">
            För att göra det konkret vet vi att det är ett ökande antal människor
            som blir nollklassade i sjukförsäkringen och inte får ut något
            av den försäkring de är med i. Säg inte att det bara beror på
            arbetslösheten, för det var ett stort ökande problem redan under
            högkonjunkturens och överhettningens 80-tal! Det finns mycket
            tydliga siffror från Riksförsäkringsverket som visar det.
          </note>
          <note n="0c31826e">
            Då behöver vi en bättre grundtrygghet i sjuk- och arbetsskadeförsäkringen.
            Vi behöver ett nytt system som kan samla brett stöd här i riksdagen,
            och inte bara inom socialdemokratin eller inom LO:s organisationshierarki.
            Det måste samla ett brett stöd här. Då är en förutsättning att
            man också kan bygga in bättre lösningar med hjälp av grundtryggheten.
          </note>
          <note n="d6f5fdcd">
            Det är därför jag om och om igen ställer frågan till
          </note>
          <note n="a336d22f">
            Anna Hedborg: Kan det verkligen vara sant att sista svaret är
            att ni inte vill ta reda på om grundtryggheten skulle kunna ge
            en bättre sjukförsäkring? I så fall är det ett mycket allvarligt
            svar, eftersom vi vet att detta behövs.
          </note>
          <note n="f8ee6914">
            Fler och fler arbetslösa hamnar utanför den generella tryggheten.
            Det är ett mycket konstigt försvar att hänvisa till att fler är
            med i a-kassan. Att man skall betala rätt medlemsavgift i rätt
            organisation är beviset på att systemet inte är generellt. Det
            är motsatsen till generell välfärd.
          </note>
          <note n="0bd3c391">
            Ni trycker ned fler grupper på grund av nedskärningarna i sjuk-
            och föräldraförsäkringarna. I dag är
          </note>
          <note n="db2261ee">
            Centerns modell bättre för stora LO-grupper. Ni gör ingenting
            åt orättvisorna för barnfamiljerna, men ni är oklara när det gäller
            familjepolitiken här i riksdagen.
          </note>
          <note n="6b665e2e">
            Det behövs mer av grundtrygghet, och ni borde åtminstone ta reda
            på vad det betyder.
          </note>
          <note n="4ee65087">
            Anf. 9 BARBRO WESTERHOLM (fp)
          </note>
          <note n="a689a888">
            Herr talman! Jag vill fortsätta mitt resonemang kring sådant
            som visserligen kostar pengar men är mindre pengainriktat i diskussionen.
            Socialtjänstlagen står inför en reformering. Mot bakgrund av resonemanget
            om välfärdskontrakt tycker jag att det borde skrivas in vilka
            skyldigheter kommunerna har t.ex.
          </note>
          <note n="eec543d0">
            gentemot de äldre att tillhandahålla service av god kvalitet,
            bygga bostäder och ge anhöriga stöd. En viktig insats är också
            att främja frivilliga insatser. Det kanske kan inrättas frivilligcentraler
            dit man kan vända sig.
          </note>
          <note n="5b78f389">
            På grundval av intentionerna i lagen skulle kommun och landsting
            upprätta en trygghetsgaranti, i detta fall just för de äldre,
            inom sitt område.
          </note>
          <note n="44065ee4">
            Innebörden av trygghetsgarantin är att äldre får veta vilken
            service de har att räkna med. Om det brister skulle den enskilde
            ha en möjlighet att vända sig till en namngiven person - man kan
            kalla det för en lokal äldreombudsman - för att få hjälp.
          </note>
          <note n="6ad4c7c8">
            Vi tycker att man skulle ha mål av följande typ i alla kommuner
            och landsting:
          </note>
          <note n="002938e5">
            Äldre skulle ha rätt till lämplig bostad inom sex månader. Det
            kostar mycket, både mänskligt och i pengar, när äldre bor så att
            säga på fel nivå.
          </note>
          <note n="2d9a1382">
            Det skulle finnas rätt till eget rum på sjukhem för dem som så
            önskar. Det skulle vara rimliga avgifter på sjukhem, så att inte
            den anhöriges ekonomi alldeles går i stå om den anhörige bor kvar
            hemma.
          </note>
          <note n="6be20bcb">
            Det skulle finnas rätt till service för den som bor kvar hemma.
          </note>
          <note n="bd1934de">
            Det skulle finnas rätt till trygghetslarm. Att inte ge trygghetslarm
            kan också vara ganska kostsamt, för frånvaro av trygghetslarm
            kräver annan service.
          </note>
          <note n="aed7d512">
            De äldre skulle ha rätt till en egen husläkare, rätt till sjukvård
            vid behov, rätt att välja.
          </note>
          <note n="4bf4cce0">
            Det tycks som självklarheter, men verkligheten visar att denna
            trygghet inte alltid står till buds.
          </note>
          <note n="af7d6bb3">
            De äldre skulle också ha rätt till kompensation om vård uteblir
            eller försenas.
          </note>
          <note n="911be76c">
            Man kan också göra motsvarande på sjukvårdsområdet. Vi tycker
            att just patienternas rättigheter bör tydliggöras i hälso- och
            sjukvårdslagen: rätt att ta del av behandlingsresultat på sjukhusnivå,
            rehabiliteringsplan, planering för hela vårdkedjan, garanti för
            kvalitetssäkring. Jag skulle kunna gör listan väldigt lång.
          </note>
          <note n="32efc81f">
            Vi tycker att det är viktigt att sådant kommer med när man diskuterar
            välfärd och grundtrygghet.
          </note>
          <note n="11fa3b76">
            Jag vill påminna om min fråga om välfärdskartläggningen.
          </note>
          <note n="23938750">
            Anf. 10 Statsrådet ANNA HEDBORG (s)
          </note>
          <note n="99ca0612">
            Herr talman! Andreas Carlgren tror sig förstå att jag inte vill
            ha reda på hur många som skulle falla inom ett system med grundtrygghet
            av dem som skulle falla utanför i det nuvarande. Jag tycker att
            det är väldigt viktigt att ta reda på saker, men på denna punkt
            vet jag att inkomsttryggheten är det som ger störst trygghet för
            flest människor. Det intressanta är att Centern också vet det.
          </note>
          <note n="ac1c1d8a">
            Centern argumenterar nämligen väldigt bra för inkomsttrygghet
            i sin socialförsäkringsrapport: Inkomstskydd i en obligatorisk
            försäkring innebär trygghet för hushållen i den meningen att man
            kan upprätthålla sin konsumtionsnivå trots frånvaro från arbetet.
            De som har hög lön har ofta tagit på sig fasta kostnader, och
            är därför sårbara i sin situation om enbart grundtrygghet erbjuds.
            Ett inslag av inkomstskydd i den obligatoriska försäkringen innebär
            att kostnader för högriskgruppen sprids ut på hela befolkningen.
          </note>
          <note n="6e4abd84">
            Just det! När risken är stor behöver man risksprida och hålla
            ihop. Då är det en kollektiv inkomsttrygghetsförsäkring som ger
            det bästa skyddet.
          </note>
          <note n="2959f88c">
            Centern har på det största området inom socialförsäkringen, ålderspensionen,
            skrivit under på inkomstbortfallsprincipen. Tack för det! Det
            är bra med breda lösningar. Men argumenten för en offentlig inkomstbortfallförsäkring
            är egentligen betydligt starkare på andra områden.
          </note>
          <note n="4e5ffa85">
            I sjuk- och arbetslöshetsförsäkringarna varierar riskerna, och
            man försäkrar sig betydligt mer och på ett systematiskt sätt.
            Det är ofta de som har de största behoven av en försäkring som
            får betala mest eller rent av ställs utanför om man litar till
            enbart grundtrygghet och avtals- eller privatförsäkringar.
          </note>
          <note n="118f6320">
            Det kanske finns förutsättningar för den breda enighet som också
            jag tycker att det ligger ett mycket stort värde i. Det finns
            därtill förutom i Centern, som vi gärna resonerar om den breda
            enigheten med, andra att resonera med.
          </note>
          <note n="87faffc1">
            Enigheten inte bara i riksdagen utan också i Sverige är trots
            allt ganska stor om att det gäller att försvara de trygghetssystem
            som faktiskt ändå hittills har gett det svenska folket den mest
            civiliserade välfärdsstat som står att uppbringa.
          </note>
          <note n="0c1d5d6d">
            Vi har nu problem, men låt oss försöka lösa dem.
          </note>
          <note n="9c0b8cfd">
            De handlar om arbetslösheten och ekonomin. Vi måste försvara
            det välfärdssystem som naturligtvis kan förbättras men är det
            som ger flest människor mest välfärd i världen.
          </note>
          <note n="40b59b09">
            Överläggningen var härmed avslutad.
          </note>
          <note n="f0113f04">
            2 § Hänvisning av ärenden till utskott
          </note>
          <note n="fec5f09a">
            Föredrogs och hänvisades
          </note>
          <note n="bc88f37b">
            Motioner
          </note>
          <note n="674cdb93">
            Ub37 - Ub45 till utbildningsutskottet
          </note>
          <note n="6a036170">
            3 § Bordläggning
          </note>
          <note n="dce3ffb8">
            Anmäldes och bordlades
          </note>
          <note n="0169dc86">
            Propositioner
          </note>
          <note n="5ef7bda0">
            1994/95:155 nvesteringar i arrendejordbruket m.m.
          </note>
          <note n="a7f01b1c">
            1994/95:185 Märkning av skor
          </note>
          <note n="7e583f1f">
            Konstitutionsutskottets betänkanden
          </note>
          <note n="6505ebfd">
            1994/95:KU26 Riksdagens förvaltningskontors verksamhetsberättelse
            1994/95:KU38 Presstöd m.m.
          </note>
          <note n="c918a837">
            1994/95:KU41 Samhällsinformation
          </note>
          <note n="204c85bf">
            Justitieutskottets betänkanden
          </note>
          <note n="e6f2e3f8">
            1994/95:JuU11 Anslag till Svensk författningssamling m.m.
          </note>
          <note n="f7fa2a57">
            1994/95:JuU12 Anslag till Justitiekanslern
          </note>
          <note n="ca3db853">
            Lagutskottets betänkanden
          </note>
          <note n="c7a5f383">
            1994/95:LU19 Anslag på konsumentområdet för budgetåret 1995/96
          </note>
          <note n="293d80ff">
            1994/95:LU21 Anslag till Bokföringsnämnden, m.m.
          </note>
          <note n="6ccee2d6">
            Kulturutskottets betänkande
          </note>
          <note n="0c5c84a1">
            1994/95:KrU14 Idrott
          </note>
          <note n="1b82adfb">
            Utbildningsutskottets betänkanden
          </note>
          <note n="3ffa4475">
            1994/95:UbU8 Betygssystemet i grundskolan
          </note>
          <note n="3a6d2e7a">
            1994/95:UbU9 Vissa gymnasieskolfrågor
          </note>
          <note n="1fccded6">
            Arbetsmarknadsutskottets betänkande
          </note>
          <note n="e98d60c5">
            1994/95:AU12 Arbetslivspolitik
          </note>
          <note n="e1c8358c">
            Bostadsutskottets betänkande
          </note>
          <note n="c1619607">
            1994/95:BoU15 Vattenrätt m.m.1 res.(m)
          </note>
          <note n="c743076b">
            4 § Anmälan om frågor
          </note>
          <note n="57b52112">
            Anmäldes att följande frågor framställts
          </note>
          <note n="63923d36">
            den 17 mars
          </note>
          <note n="000099fd">
            1994/95:363 av Ingrid Näslund (kds) till statsrådet
          </note>
          <note n="fb571795">
            Leif Blomberg om asyl för vissa assyrier/syrianer
          </note>
          <note n="96ecb963">
            1994/95:364 av Sven-Åke Nygårds (s) till näringsministern om
            industriföretaget JICC
          </note>
          <note n="1e85f267">
            1994/95:365 av Rolf Åbjörnsson (kds) till justitieministern om
            åtgärder mot notoriska snattare
          </note>
          <note n="fb08d727">
            1994/95:366 av Per Lager (mp) till miljöministern om provborrningarna
            efter olja i Skagerrak
          </note>
          <note n="d947a12e">
            1994/95:367 av Per Lager (mp) till miljöministern om den maringeologiska
            undersökningsverksamheten
          </note>
          <note n="fb3026a7">
            1994/95:368 av Sven Bergström (c) till miljöministern om EU-anpassningen
            och bekämpningsmedel
          </note>
          <note n="68c8e5a3">
            1994/95:369 av Ulf Melin (m) till statsrådet Ylva
          </note>
          <note n="f198bcf9">
            Johansson om de fristående skolorna
          </note>
          <note n="3725908a">
            1994/95:370 av Lennart Beijer (v) till civilministern om fri
            tillgång på handlingar för partigrupper i kommunala församlingar
          </note>
          <note n="2e9ad902">
            1994/95:371 av Kestin Warnerbring (c) till statsrådet
          </note>
          <note n="e87309c5">
            Ylva Johansson om lanthushållsskolor som fristående skolor
          </note>
          <note n="7e6038b3">
            1994/95:372 av Olof Johansson (c) till miljöministern om villkor
            för ett stöd till Ryssland från Nuclear Safety Account
          </note>
          <note n="b6a9c4c0">
            1994/95:373 av Olof Johansson (c) till miljöministern om lån
            från EBRD för kärnkraftskverk i Slovakien
          </note>
          <note n="46c333cf">
            1994/95:374 av Lennart Daléus (c) till miljöministern om klimatförändringarna
            och utvecklingen av nya energikällor
          </note>
          <note n="5a101223">
            1994/95:375 av Lennart Daléus (c) till miljöministern om klimatdelegationen
          </note>
          <note n="1f3f3264">
            1994/95:376 av Lennart Daléus (c) till statsrådet
          </note>
          <note n="02c262b6">
            Jörgen Andersson om kärnkraftsavvecklingen
          </note>
          <note n="e023515c">
            1994/95:377 av Ingrid Näslund (kds) till statsrådet
          </note>
          <note n="f2f62fac">
            Leif Blomberg om reglerna för erhållande av uppehållstillstånd
            av humanitära skäl
          </note>
          <note n="d2dbcd20">
            5 § Kammaren åtskildes kl. 9.51.
          </note>
          <note n="aa0ec02f"/>
          <note n="1a374263">
            Förhandlingarna leddes av förste vice talmannen.
          </note>
        </div>
      </body>
    </text>
  </TEI>
</teiCorpus>
