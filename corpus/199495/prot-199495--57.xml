<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 1994</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 1994</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199495--57</head>
          <docDate when="1994">1994</docDate>
        </div>
      </front>
      <body>
        <div>
          <note n="d347ad81">
            Det justerade protokollet beräknas utkomma om 3 veckor
          </note>
          <note n="5bff8f5b">
            _____________________________________________________________________
          </note>
          <note n="a864eae9">
            1 § Val av ordförande och vice ordförande i vissa utskott
          </note>
          <note n="c1e25832">
            Talmannen meddelade att den 7 februari hade Jan
          </note>
          <note n="20788eb4">
            Björkman (s) utsetts till ordförande i utbildningsutskottet,
            Sinikka Bohlin (s) till vice ordförande i jordbruksutskottet samt
            tredje vice talman Christer Eirefelt (fp) till vice ordförande
            i näringsutskottet.
          </note>
          <note n="c28c3276">
            2 § Hänvisning av ärenden till utskott
          </note>
          <note n="994509de">
            Föredrogs och hänvisades
          </note>
          <note n="86618827">
            Propositioner
          </note>
          <note n="b16e881d">
            1994/95:134 till lagutskottet
          </note>
          <note n="61397605">
            1994/95:145 till jordbruksutskottet
          </note>
          <note n="7dab1c03">
            Skrivelser
          </note>
          <note n="648bed93">
            1994/95:138 och 141 till socialutskottet
          </note>
          <note n="9351ef63">
            3 § Hänvisning till utskott av under allmänna motionstiden avlämnade
            motioner
          </note>
          <note n="640b6f0f">
            Föredrogs och hänvisades de under allmänna motionstiden avlämnade
            motionerna enligt följande:
          </note>
          <note n="7491343f">
            Motionerna hänvisades till de utskott som utskottsbeteckningen
            i motionsnumret anger utom i de fall där motioner hade fördelats
            mellan flera utskott.
          </note>
          <note n="007456b0">
            I sistnämnda fall remitterades motionerna i enlighet med de noteringar
            som gjorts i den till snabbprotokollet för tisdagen den 7 februari
            bilagda motionsförteckningen.
          </note>
          <note n="958140fd">
            4 § Hänvisning av ärenden till utskott
          </note>
          <note n="994509de">
            Föredrogs och hänvisades
          </note>
          <note n="7b275a69">
            Motioner
          </note>
          <note n="97e24c60">
            1994/95:Jo16 till jordbruksutskottet
          </note>
          <note n="86d536f6">
            1994/95:T18-T24 till trafikutskottet
          </note>
          <note n="9857029a">
            1994/95:K12-K16 till konstitutionsutskottet
          </note>
          <note n="8097aa60">
            1994/95:Sf12 till socialförsäkringsutskottet
          </note>
          <note n="1f7a7cd7">
            1994/95:A17-A22 till arbetsmarknadsutskottet
          </note>
          <note n="8bd90981">
            5 § Allmänpolitisk debatt
          </note>
          <note n="5896d945">
            Partiledardebatt
          </note>
          <note n="95d1243f">
            Anf. 1 TALMANNEN
          </note>
          <note n="a9f51546">
            Följande regler gäller för partiledardebatten:
          </note>
          <note n="e0329e16">
            Debattdeltagarna har tilldelats 25 minuter var.
          </note>
          <note n="a847eb06">
            Ingvar Carlsson har fått 40 minuter.
          </note>
          <note n="72c1e02b">
            Deltagarna får ordet för huvudanförande med början för oppositionen
            efter partiernas storlek. Ett huvudanförande skall vara minst
            6 minuter, någon maximitid föreskrivs inte.
          </note>
          <note n="7656b2d5">
            Alla debattdeltagare har rätt till replik på ett huvudanförande,
            alltså oavsett om huvudanförandet hållits eller om vederbörande
            är nästa talare på talarlistan. Replik skall begäras omedelbart
            efter ett huvudanförande och innan någon replikomgång påbörjats.
            Om replik begärs får replikanterna ordet efter partiernas storlek.
          </note>
          <note n="9a9ea80d">
            En replik får vara högst 4 minuter. En debattdeltagare kan få
            högst två repliker i ett replikskifte. Duellmetoden tillämpas.
            Den som inte förbrukat sin tid då sista replikskiftet slutförs
            kan få använda högst 4
          </note>
          <note n="d256ef0b">
            minuter av sin återstående tid för ett slutanförande.
          </note>
          <note n="d1ac7de9">
            Huvudanförandena hålls från talarstolen. Deltagare kan välja
            att ta repliker från bänken eller talarstolen. Den som tar repliker
            från talarstolen bör hålla sig i närheten av denna så att replikskiftet
            blir så rappt som möjligt. Stolar för debattdeltagarna finns framför
            och bakom talarstolen. En talare kan begära ordet även från annan
            plats än riksdagsbänken.
          </note>
          <note n="607a708b">
            Tiderna mäts med kronometer. En debattdeltagare får löpande information
            om hur mycket tid han eller hon förbrukat.
          </note>
          <note n="3710bb5a">
            Jag kommer också att vid lämpliga tidpunkter redovisa hur mycket
            tid var och en av debattdeltagarna har förbrukat.
          </note>
          <note n="be852fb4">
            Anf. 2 CARL BILDT (m)
          </note>
          <note n="c7c13fbc">
            Fru talman! Det politiska livet har sina prövningar. Nu skall
            vi partiledare försöka se om vi klarar av att dansa efter dessa
            nya TV-och talmansanpassade noter.
          </note>
          <note n="5ffe551c">
            Sedan mitten av 1993 befinner sig den svenska ekonomin i klar
            och tydlig uppgång. Under fjolåret såg vi hur den öppna arbetslösheten
            kontinuerligt minskade. Vi såg hur industriproduktionen passerade
            strax före sommaren den historiska toppnivån. Budgetunderskottet
            sjönk kontinuerligt. Det skedde snabbare än vad de flesta prognosinstitut
            hade förutspått.
          </note>
          <note n="7645291b">
            Vi har alltså fått en situation där en ekonomi som i början av
            1990-talet var i fritt fall, framåt mitten av
          </note>
          <note n="91713b8f">
            1990-talet var i en klar och tydlig uppgång.
          </note>
          <note n="13803b82">
            Men samtidigt var det uppenbart att vissa av de långsiktiga problemen
            ännu inte var lösta. Trots mycket betydande sparande i de offentliga
            utgifterna under de senaste åren, var det nödvändigt att spara
            mer för att bryta utgifts-och statsskuldsutvecklingen.
          </note>
          <note n="09d4229c">
            Trots uppgången i näringslivet var det nödvändigt med än starkare
            insatser för att långsiktigt förbättra för företagen och skapa
            förutsättningar för nya och trygga jobb.
          </note>
          <note n="7742cab2">
            Det var detta vi moderater talade om i valrörelsen, dvs. de absolut
            nödvändiga besparingarna, de absolut nödvändiga förbättringarna
            för företagen för att skapa nya jobb. Men Socialdemokraterna ville
            egentligen göra tvärtom. Det som har inträffat sedan dess är att
            de till större delen har gjort tvärtom.
          </note>
          <note n="26be39d2">
            Den socialdemokratiska regeringen valde i höstas vänstervägen
            i sitt politiska arbete. Man inledde mandatperioden med massiva
            skattehöjningar på allt och alla. Det var dogmatiska återställare
            som genomfördes i pakt och förbund med de f.d. kommunisterna i
            det nuvarande Vänsterpartiet. När man så småningom i budgetpropositionen
            insåg att även sparande var en nödvändighet, var det för litet
            och för sent i förhållande till de krav som ställs om vi skall
            få svensk ekonomi upp på fast och säker mark.
          </note>
          <note n="4f5ab43b">
            I dag ligger räntorna cirka tre procentenheter högre än vad de
            gjorde för ett år sedan. Räntemarginalerna gentemot omvärlden
            är en bra bit högre än vad de var då. För dagen märks inte detta
            så mycket eftersom vi har den tydliga uppgången i ekonomin. I
            uppgången verkar allt mer eller mindre ljust. Men för morgondagen
            kan detta, om vi inte aktar oss, bära förebud om storm. Då kan
            mörkret och problemen vara över oss snabbare än vad vi anar. Vi
            har påmints om detta under de senaste veckorna i en finansiellt
            ganska orolig värld.
          </note>
          <note n="7bb6269a">
            Den ekonomiska politik som då förs utan varje tillstymmelse till
            marginaler innebär risktagning som är vida utöver vad man bör
            utsätta en nation för. Det är enligt min mening just vad Socialdemokraterna
            gör.
          </note>
          <note n="db793905">
            I dagens Financial Times kan man läsa hur IMF på sitt styrelsesammanträde
            i början av februari kom att sätta upp en lista på de nationer
            som är i allvarlig fara och som bör utsättas för speciell övervakning.
            Den listan är inte offentlig. Men i de spekulationer som finns
            på Financial Times första sida återfinns Sverige bland de nationer
            som nu befinner sig i den internationella finansiella riskzonen
            och kommer att utsättas för speciell översyn och övervakning.
            Det är ett förebud som gör att vi inte kan ha en ekonomisk politik
            med så knappa marginaler som nu.
          </note>
          <note n="4bb864b1">
            Sverige behövde en längre period av stark expansion i näringslivet,
            för att skapa nya riktiga jobb, för bättre vinster och högre investeringar,
            för inkomster till stat och kommun. Men detta får vi inte med
            höjda skatter på arbete, sparande och företagande. Vi får gå tillbaka
            till första världskrigets krisår för att hitta motsvarigheten
            till den skattechock som har ordinerats för den svenska ekonomin.
            Att detta bromsar borde vara uppenbart för alla.
          </note>
          <note n="ecf134de">
            Vi får inte heller denna starka expansion när regeringen går
            emot varje typ av Europarekommendation, genom att mer eller mindre
            på facklig order återreglera arbetsmarknaden med de konsekvenser
            det blir, inte minst för de mindre företagen. Det är faktiskt
            dramatiska försämringar av förutsättningarna för det företagande
            som skall ge oss de nya jobben som har skett sedan vänsterpolitiken
            tog över i höstas. Vi har fått se konkreta uttryck för detta i
            rådgivarnas revolt:
          </note>
          <note n="2430e516">
            De företrädare för näringslivet som statsministern själv utsåg
            underkände och närmast fördömde i ett brev för någon vecka sedan
            den förda politiken.
          </note>
          <note n="6bb41a5d">
            Därmed finns risken för att vi på andra sidan uppgången 1995
            och 1996 i stället kommer att se stagnation och inflation - stagnationen
            på grund av att skatterna bromsar upp, inflationen också på grund
            av skatterna och en kronförsvagning som har blivit alldeles för
            stor. Då går det illa. Då har den rödgröna röran i dag gett oss
            arbetslöshet, nedgång och skuldkris i morgon.
          </note>
          <note n="93ac3357">
            Jag varnade, som bekant, i valrörelsen för den rödgröna röran.
            Då sade Ingvar Carlsson att det skulle aldrig komma att ske. Han
            skulle bilda en samlingsregering över blockgränsen. Men ack! Hur
            falskt var icke detta? Sedan dess visade det sig snabbt att folkpartisterna
            betraktades på sin höjd som "nyttiga idioter" - för att använda
            Svante Nycanders formulering i
          </note>
          <note n="c8ae1cfe">
            DN. Det visade sig att konfrontation med Centerpartiet upphöjdes
            till närmast ett egenvärde i den förda politiken. Kristdemokrater
            sågs som föga mer än nickedockor. Moderat ansvarstagande för tuffa
            besparingar bemöttes med föraktfulla kommentarer.
          </note>
          <note n="96943f20">
            Ingvar Carlsson föredrar att sitta med satelliten
          </note>
          <note n="74260524">
            Schyman - för dagen i rollen som försmådd friare -
          </note>
          <note n="b92cdd8f">
            och den relativt sällskapssjuke herr Schlaug.
          </note>
          <note n="d39919d7">
            Den politik som Socialdemokraterna själva föreslår är, enligt
            min mening, ofta illa nog. När den sedan skall vridas ännu mer
            åt vänster i denna rödgröna röra blir illa oftast ännu värre.
          </note>
          <note n="30bd7bb2">
            Nu förkunnas plötsligt nya utgifter i uppgörelsen med Miljöpartiet.
            Tidigare uppgörelser med Vänsterpartiet har också kostat pengar.
            Det sparas och det slösas samtidigt. Det är svårt att finna några
            sakliga skäl för den uppgörelse vi såg häromnatten. Vad jag vet
            tror ingen att Sundströms politik har några förutsättningar att
            skapa de nya jobb han talar om. Vad jag vet tror ingen att Birger
            Schlaug inger förtroende i företagsamheten. För denna uppgörelse
            finns enbart politiska skäl av sämsta sort. Den ene misslyckandesminister
            behövde den tillfälliga räddningen, den andra hittills utestängde
            behövde en stund av dans i värmen och glansen. Men med seriös
            politik för att skapa de nya, riktiga jobb som Sverige så desperat
            behöver har denna rödgröna röra slätt ingenting alls att göra.
          </note>
          <note n="80e3a6c0">
            Vi moderater har i vår stora motion Vägen vidare visat på nödvändigheten
            av att fortsätta att förstärka den reformpolitik som inleddes
            under de borgerliga regeringsåren. Vi föreslår sänkta skatter
            för främst nya jobb i företagen, avregleringar för ca 46 miljarder
            kronor och sänkta utgifter för bl.a. lägre räntor för ca
          </note>
          <note n="ba156ec9">
            62 miljarder kronor.
          </note>
          <note n="485e7d7b">
            Vi går bestämt emot regeringens förslag till nedskärningar av
            avgörande framtidssatsningar inom högre utbildning och forskning.
            Att spara på detta,
          </note>
          <note n="15280c35">
            Carl Tham, är att äventyra viktiga framtidsområden.
          </note>
          <note n="66dcc9c9">
            Vi kommer att fullfölja denna vår politik under denna vårriksdag.
          </note>
          <note n="a646f16a">
            Men låt mig innan jag slutar säga en enda sak, så att det är
            sagt i denna kammare: Tro inte att vi ständigt ställer upp för
            alla smärtsamma beslut som måste fattas, om dessa pengar skall
            slösas bort i dumheter som avskaffade karensdagar eller som smörjmedel
            i ständiga uppgörelser i denna rödgröna röra!
          </note>
          <note n="18eb6cdf">
            Anf. 3 GUDRUN SCHYMAN (v) replik
          </note>
          <note n="81f7f334">
            Fru talman! Jag kan inte förstå varför Carl Bildt är så sur över
            t.ex. nya debattregler. Det är väl bra om vi kan lätta upp debattformerna
            i kammaren för att få fler att uppträda litet friare och för att
            få fler att lyssna mer intresserat.
          </note>
          <note n="623910c3">
            Jag kan inte heller förstå varför han är så sur över att det
            förs vänsterpolitik. Carl Bildt är väl en god demokrat och rättar
            sig efter valresultatet i september.
          </note>
          <note n="50ea07bc">
            Det innebär ju faktiskt en vänstermajoritet. Då är det väl både
            naturligt och rimligt att den vänstermajoriteten också utformar
            den ekonomiska politiken, inklusive höjer skatter där det är befogat,
            detta för att använda pengarna på ett klokt sätt för att skapa
            mer rättvisa och fler jobb, något som knappast kan upphetsa någon
            som har i minnet vad valresultatet gav.
          </note>
          <note n="b366e0db">
            Jag har tagit mig litet tid till att läsa Moderaternas motion,
            eftersom vi får sådan kritik från det hållet.
          </note>
          <note n="05ce9ba5">
            Det sägs att vi åstadkommit massiva skattehöjningar.
          </note>
          <note n="7e9f63e9">
            Och det Moderaterna vill göra är massiva skattesänkningar. Men
            man vill inte göra det på allt och för alla utan för vissa. Exempelvis
            skall kapitalägare och höginkomsttagare få massiva skattesänkningar
            i den storleksordning som Carl Bildt själv sade.
          </note>
          <note n="dfb48e5a">
            Hur kan Carl Bildt tro att det skulle innebära att det privata
            sparandet minskar? Det är ju just de personer som har höga inkomster
            som sparar. Hur skulle det kunna innebära att vi får en ökad konsumtion?
            Det är ju just dessa människor som inte konsumerar eftersom de
            redan har alldeles tillräckligt. De har betalt av sina lån, de
            har bytt bil och bytt båt och de har skaffat sommarställe. Nu
            sitter de still med 600 miljarder kronor på banken, pengar som
            vi skulle behöva, Carl
          </note>
          <note n="f4e50c9a">
            Bildt, till både jobb och välfärd. Det ni vill göra är alltså
            helt fel, och jag förstår inte hur ni får det att gå ihop.
          </note>
          <note n="1d8ad061">
            Jag har också märkt att ni räknar dåligt. Det här med de 7 miljarderna
            som Carl Bildt kritiserade - det har Vänsterpartiet också gjort,
            men av andra skäl -
          </note>
          <note n="457b6d47">
            har ni använt er av i er budgetberäkning, detta trots att pengarna
            inte finns. Dessutom har ni mage att räkna med minskade räntekostnader
            därför att ni betalt av en skuld med de 7 miljarder kronor som
            inte finns. Det är väl inte att vara ärlig och ansvarstagande!
            Om ni har ambitionen att föra en klok ekonomisk politik måste
            ni väl räkna rätt.
          </note>
          <note n="ce5e73a9">
            Jag har också konstaterat att ni tänker dra in fyra och en halv
            miljarder kronor från kommunerna. Det skall göras av konkurrensskäl,
            säger ni. Det rör sig om moms som kommunerna tidigare fått ersättning
            för, och det skall de inte få längre. Vad kommer det att innebära
            för välfärden, för barnomsorgen, för äldreomsorgen och för skolorna,
            Carl Bildt? Det är ju områden som ni värnar om. Jag undrar hur
            ni har tänkt att få en sådan ekvation att gå ihop.
          </note>
          <note n="f071a5e5">
            Moderaterna har också försökt att få in 2 miljarder kronor genom
            att dra in skatter. Ni vill, precis som regeringen, minska anslaget
            till skattemyndigheten men öka det för kronofogdarna. Hur skall
            det gå till?
          </note>
          <note n="5ef9f731">
            Hur skall de 2 miljarderna komma in? Ni räknar ju med dem. Jag
            ställer frågan: Skall man använda sig av polishundar, eller hur
            skall det gå till?
          </note>
          <note n="05344452">
            Jag har ytterligare en fråga att ställa. Moderaterna vill ju
            också höja en del skatter, nämligen 2 miljoner kronor i miljöskatter.
            Det kunde vara roligt att höra om era skattehöjningar, Carl Bildt.
          </note>
          <note n="87d16020">
            Anf. 4 CARL BILDT (m) replik
          </note>
          <note n="81e6c3c1">
            Fru talman! Jag förstår att Gudrun Schyman är upptagen med att
            diskutera debattreglerna - ett kärt ämne i dag - men det vore
            bra om hon lyssnar nu när jag replikerar.
          </note>
          <note n="711372fd">
            Det är helt rätt att vi moderater sänker skatter. Och vi sänker
            skatter för dem som Gudrun Schyman kallar kapitalägare. Men det
            är ju så, att kapitalägarna är företagarna. Utan något företagande
            skapas det aldrig några jobb.
          </note>
          <note n="442640b2">
            Jag vet att Gudrun Schyman säger att hon aldrig varit kommunist,
            men hennes parti är fullt med folk som varit kommunister, och
            som försökt att avskaffa allt som heter kapital och företagande.
            De har aldrig åstadkommit välfärd, välstånd eller rikedom. De
            har inte ens åstadkommit demokrati. Det är bara i ett land där
            man ger förtagandet och företagarna goda möjligheter som man kan
            skapa riktiga jobb, få till stånd bra sysselsättning och en god
            välfärd. Att bara drämma företagarna i huvudet med nya skatter
            och nya regleringar är möjligen socialism, men det är ingen klok
            politik. Det skapar inte heller några nya jobb.
          </note>
          <note n="7fe06580">
            Vad gäller Gudrun Schymans räkneexempel är jag beredd att skicka
            en räknemästare till Gudrun Schymans kansli. Om de 7 miljarderna
            inte finns i regeringens budget, är det regeringens fel, inte
            vårt. Man utgår nämligen från samma beräkningsunderlag.
          </note>
          <note n="cab86a67">
            Anf. 5 GUDRUN SCHYMAN (v) replik
          </note>
          <note n="e79b4a53">
            Fru talman! Det där var fegt, Carl Bildt! Om nu regeringen använder
            sig av luftsiffror, behöver väl inte Moderaterna vara lika dåliga.
            Ni skall väl utgöra en konstruktiv opposition, som åtminstone
            kan räkna för att på goda grunder kunna kritisera regeringen.
            Ni kan väl inte gömma er bakom regeringens luftsiffror.
          </note>
          <note n="ec1e6c49">
            Vad gäller företagare anser vi i Vänsterpartiet också att det
            faktiskt behövs både företagare och företagande i Sverige. Men
            vi anser att det är en stor skillnad för de stora exportföretag
            som i dag går med stora vinster och för de småföretag som har
            det knapert och de egenföretagare som har svårt att överleva.
          </note>
          <note n="13b1e13a">
            Därför riktar vi våra konstruktiva förslag till företagssektorn
            till först och främst små företag, dvs. till företag som har färre
            än 50 anställda. Dessa företag får enligt våra förslag subventioner
            till investeringar - en kompensation för räntegapet, ett räntegap
            som alla säger sig vilja bli av med, men som ingen gör något åt.
            Och egenföretagarna skall, enligt våra förslag, få tjäna sina
            första 40 000 kr utan att betala egenavgifter.
          </note>
          <note n="29fce594">
            Vi tycker att detta är mycket konstruktivt, och vi tror att det
            kommer att gynna små företagare och egenföretagarverksamhet, något
            som jag tycker att
          </note>
          <note n="20f7e134">
            Carl Bildt borde instämma i. De stora företagen, Carl
          </note>
          <note n="01b6b8bb">
            Bildt, klarar sig mycket bra.
          </note>
          <note n="704e1cbb">
            Anf. 6 CARL BILDT (m) replik
          </note>
          <note n="90c17099">
            Fru talman! Gudrun Schymans parti har aldrig haft några konstruktiva
            förslag vad gäller företagsamheten. Hela Gudrun Schymans partis
            historia består av destruktiva förslag vad gäller företagsamheten.
          </note>
          <note n="b53453bf">
            Det som Gudrun Schyman bidragit till att driva igenom i denna
            kammare under de senaste månaderna kan Gudrun Schyman vara glad
            över, men de personer som intresserar sig för Sverige ekonomiska
            välfärd bör vara ledsna. Det handlar nämligen om höjda skatter
            för vartenda företag. Det finns inte en företagare i landet som
            inte har fått höjda skatter genom denna vänsterpolitik under de
            senaste månaderna. Det finns inte ett företag i detta land som
            inte fått ökade regleringar genom denna vänsterpolik, och det
            finns inte en företagare i detta land som inte anser att förutsättningarna
            för företagande och för nya jobb försämrats. Det är vänsterpolitik.
            Det är förvisso inspirerat av Gudrun Schymans tankar, men det
            borde bekymra
          </note>
          <note n="cf13fa20">
            - nu är givetvis inte arbetsmarknadsministern här, han är väl
            utlokaliserad som vanligt - dem som vill ha nya, riktiga jobb
            i vårt land.
          </note>
          <note n="2cbd2068">
            Anf. 7 OLOF JOHANSSON (c)
          </note>
          <note n="2c47bfa6">
            Fru talman! Ärade kammarledamöter! Det finns i dag mycket av
            oinfriade förväntningars missnöje i vårt land. Vi märker det redan,
            och det är en allvarlig fråga. Det har naturligtvis att göra med
            det som tidigare har sagts, inte minst i valdebatten.
          </note>
          <note n="98ee9585">
            Trots att Sverige har en vänstermajoritet och en socialdemokratisk
            regering har inte arbetslösheten upphört. Trots att Sverige har
            en socialdemokratisk regering kvarstår obalanserna i de offentliga
            finanserna.
          </note>
          <note n="a48c2ac4">
            Räntan är fortsatt hög. Ner går den bara när den går ned i USA
            och Tyskland. Kommunerna har inte erhållit några nya miljarder.
            Skatterna har höjts kraftigt, men inte ens socialdemokraterna
            kunde utplåna budgetunderskottet genom enbart skattehöjningar.
          </note>
          <note n="6faccf9a">
            Förvåningen måste då vara ganska stor. Detta stämmer ju inte
            med retoriken från den tid när folk bussades till Stockholm för
            att protestera mot den förra regeringen. Detta stämmer inte heller
            med vad de flesta socialdemokrater lovade under valrörelsen, dvs.
            att kommunerna skulle få mer pengar och att arbetslösheten bara
            var en fråga om fyrklöverregeringens illvilja och arbetsmarknadsministerns
            ovilja.
          </note>
          <note n="082162b8">
            Inför valet begärde socialdemokraterna ett öppet mandat av väljarna.
            Det har minsann kommit till användning. Barnbidragen sänks. Vårdnadsbidraget
            rivs upp. Miljön avlövas. Regional utveckling blir avveckling.
            Studenternas resekort skall tas bort, etc.
          </note>
          <note n="f2ba5d4c">
            Mönstret känns igen. Men det har talats mycket tyst om detta
            tidigare. Barnfamiljer med smala ekonomiska marginaler är inte
            mest högljudda i debatten. Regional utveckling bekymrar mestadels
            folk i skogslänen, långt från Stockholm och Rosenbad. Arbetslösa
            ungdomar under 20 år är ingen särskilt välorganiserad lobbygrupp.
            Och vem bryr sig om studenterna? Det gör i alla fall inte regeringen.
            Med miljön är det ännu enklare; varken djur eller natur protesterar
            på DN
          </note>
          <note n="6b8bd4c8">
            Debatt. Kommande generationer gör det inte heller;
          </note>
          <note n="59f52771">
            de får betala miljöskulden.
          </note>
          <note n="c8a7f597">
            Flitig användning av det öppna mandatet har redan gjort de socialdemokratiska
            stödtrupperna nervösa, ibland irriterade. "Som man bäddar får
            man ligga."
          </note>
          <note n="57d5e430">
            Löftespolitiken från förra valperioden har testats mot verkligheten.
            Retoriken före valet stämmer inte överens med verkligheten. Regeringen
            slår då in på konfrontationens och på återställandets väg. Riv
            upp det andra har gjort! Av "samarbetets regering" har blivit
            en regering som i huvudsak ägnat sig åt att försämra villkoren
            för företagande - som vi hörde i det tidigare replikskiftet -
            och åt att riva upp rättvise- och valfrihetsreformer som vårdnadsbidrag
            och allmän arbetslöshetsförsäkring.
          </note>
          <note n="0f403be2">
            Fru talman! Centerpartiet har lagt fram ett budgetalternativ
            som är stramare än regeringens. Det är samtidigt rättvisare. Människor
            med smala ekonomiska marginaler, inte minst pensionärer med låg
            inkomst och barnfamiljer med låga inkomster, måste få ett återflöde
            av pengar när ingrepp görs i ersättningssystemen. Därför skyddar
            vi pensionärer med låg inkomst, men inte andra. Därför skyddar
            vi barnfamiljer med låga inkomster, medan skatten tar tillbaka
            hälften av barnbidraget för familjer med höga inkomster, inom
            vårt förslag om barnkonto.
          </note>
          <note n="1711f1ae">
            Centerns förslag är inriktat på att skapa nya jobb i småföretagen,
            i den gröna sektorn och över hela Sverige. Välfärden måste inriktas
            på mer av grundtrygghet. Flyttlasspolitik och orättvisa besparingar
            avvisas.
          </note>
          <note n="1f8d5774">
            Löften från folkomröstningen om EU-medlemskap står vi fast vid.
            Miljön sparar vi inte på. En skatteväxling med lägre skatt på
            arbete och högre skatt på koldioxidutsläpp, uran etc. måste inledas.
          </note>
          <note n="76296874">
            Fyrklöverregeringen fick ta över när alla ekonomiska kurvor pekade
            fel. En djup internationell lågkonjunktur hade parats med en fundamentalt
            felaktig ekonomisk politik under 1980-talet från den tidens socialdemokratiska
            regeringar. Sverige hade prissatts ut ur världsmarknaden. Nedgången
            tog fart 1989-
          </note>
          <note n="c53a6951">
            1990. Då ökade t.ex. antalet varsel från 20 000 år
          </note>
          <note n="e3ac96aa">
            1989 till 145 000 år 1991, som var det sista året med socialdemokratiskt
            regeringsansvar. Varsel om uppsägning var vid den tiden liktydigt
            med avsked.
          </note>
          <note n="b4a18348">
            Fyrklöverregeringens politik vände utvecklingen.
          </note>
          <note n="fd80b789">
            Strukturåtgärder vidtogs - inte alltid populära. 1994
          </note>
          <note n="788935c6">
            hade antalet varsel under perioden januari-oktober pressats tillbaka
            till 32 000. Nu producerar dessutom industrin återigen - och det
            här är viktiga siffror -
          </note>
          <note n="47181e9b">
            lika mycket som 1989-1990, men med 230 000 färre anställda. Lägg
            därtill att närvaron på jobbet har ökat med motsvarande flera
            tiotusentals jobb - en förändring som borde drivits fram under
            1980-talets högkonjunktur.
          </note>
          <note n="66032375">
            Börje Hörnlund införde ungdomspraktik inom fyrklöverregeringens
            politik. Den socialdemokratiska regeringens alternativ heter nu
            ungdomsintroduktion -
          </note>
          <note n="7039bf5a">
            en åtgärd som nått himlastormande 1 500 ungdomar hittills. Vart
            de 57 000 ungdomar tar vägen som fram till den 1 juli skall fasas
            ut ur ungdomspraktiken vet ingen. Den fråga som uppstår är naturligtvis:
            Varför byter ni ut ett system som fungerar mot ett nytt, som ni
            inte vet om det fungerar?
          </note>
          <note n="12bba011">
            Fyrklöverregeringen tilldelade länsstyrelserna 800
          </note>
          <note n="83797453">
            extra miljoner för nya jobb. Det var inte helt okontroversiellt,
            inte heller i den regeringen. Det har skapat nya jobb till en
            kostnad av 60 000-70 000 kr per person - 60 000-70 000 kr per
            jobb. Mot detta ställer regeringen NYS, nyanställningsstödet,
            som i värsta fall ger bara 5 000-10 000 jobb, enligt AMS. Om bedömningarna
            stämmer kommer varje jobb med
          </note>
          <note n="403b690f">
            NYS att kosta mellan 500 000 kr och 1 miljon kronor - om man
            räknar bort de bidrag som går till jobb som ändå skulle komma,
            eftersom omsättningen ju är betydande på den svenska arbetsmarknaden;
            det handlar om 50 000 jobb om året. Man må säga att det blir en
            ordentlig skillnad i kostnad per arbetstillfälle.
          </note>
          <note n="5ddeb860">
            NYS genomförs nu till största delen ograverat.
          </note>
          <note n="fbe34358">
            När arbetsmarknadsministern höll på att drunkna i kritiken kastade
            Miljöpartiet ut en frälsarkrans. Det måste ha skett av barmhärtighet
            - och det är ju en fin egenskap. 0,1 % av företagen utesluts,
            och 6 miljarder skall lockas fram från bl.a. fattiga kommuner
            och landsting av ett 25-procentigt bidrag för allergisanering.
            Skatteväxlingen försvann i ett töcken.
          </note>
          <note n="64801d50">
            Fru talman! Den 9 februari förra året stod Ingvar
          </note>
          <note n="653863e9">
            Carlsson här i kammaren och ondgjorde sig över att fyrklöverregeringen
            gett alla barnfamiljer del av statens barnomsorgsstöd. Vårdnadsbidraget
            beskrevs då som det mest fasansfulla för Sveriges ekonomi. Rättvisa
            och valfrihet har ju aldrig varit något för socialdemokraterna,
            annat än i ord. På ettårsbasis kostade vårdnadsbidraget mindre
            än hälften av den summa som socialdemokratin nu med Miljöpartiets
            hjälp delar ut!
          </note>
          <note n="b7a6b321">
            NYS har dömts ut av företagarna, av AMS-chefen och av alla politiska
            partier utanför regeringskansliet - tills Miljöpartiet ville in
            i värmen och sola sig.
          </note>
          <note n="a8bcf00e">
            Det blir en för skattebetalarna dyr behandling i socialdemokraternas
            solarium - 5 000 miljoner kronor, som kunde ha använts till något
            mycket bättre, t.ex. en påbörjad skatteväxling, med rejält och
            uthålligt sänkta arbetsgivaravgifter för de mindre företagen.
          </note>
          <note n="1e44ec54">
            Centern står inte med mössan i hand, utan vi ställer krav. Det
            var väl därför som samtalen mellan oss och Arbetsmarknadsdepartementet
            slutade i intet. Om regeringen vill föra en politik som främjar
            småföretagens möjligheter att anställa fler, som utvecklar näringslivet
            i hela landet, som förbättrar miljön och som skapar tiotusentals
            nya jobb är vi beredda att föra samtal. Våra förslag ligger på
            riksdagens bord. De handlar om kraftigt sänkta arbetsgivaravgifter
            för småföretagen, om en förenklad arbetsrättslig lagstiftning,
            om förbättrad riskkapitalförsörjning för företagen och om långsiktigt
            hållbara spelregler, inte det kortsiktiga hattande som är regeringens
            främsta kännetecken i arbetsmarknads- och näringspolitiken. Om
            socialdemokraterna vill föra en politik i de arbetslösas intresse
            är Centerns förslag en bra början.
          </note>
          <note n="c4dcfd5d">
            Fru talman! När direktiven till Bankstödsnämnden antogs hösten
            1992 fastlades att statens och därmed skattebetalarnas stöd till
            den finansiella sektorn skulle återföras i så stor utsträckning
            som möjligt. Centern viker inte från det löftet. Vi accepterar
            inte det som skedde under 1980-talet, dvs. att spekulanter får
            en gräddfil till arbetsfria inkomster. När svenska folket får
            betala finanskrisen dubbelt upp, dels genom statsstöd, dels genom
            våldsamma räntegap, måste också de som har ställt till det och
            de vars existens hängt på bankgarantin vara med och betala tillbaka.
          </note>
          <note n="ef8e2d4c">
            Finansministerns och regeringens tvekan på detta område är oförklarlig,
            särskilt mot bakgrund av vad som upprepas och vad som står skrivet
            i budgetpropositionen, bil. 8, s. 126: "Målen för bankstödsverksamheten
            är att - - - stödet så långt möjligt skall återvinnas." Men finansministern
            kanske inte hann läsa sin egen budgetbilaga fram till sidan 126.
          </note>
          <note n="4a7648b4">
            Regeringens bristande vilja att återkräva bankmiljarderna skall
            också ses i sammanhanget att socialdemokrater genom åren gladeligen
            ställt upp med statliga kreditgarantier till miljöskadliga projekt.
            Det är samma politiska krafter som står bakom byggandet av
          </note>
          <note n="03870ec1">
            Öresundsbron mot opinionens vilja och byggandet av motorvägslederna
            över Stockholms grönområden. När det gäller att sätta svenska
            folket i skuld för att lägga mer betong över Sverige finns ingen
            tvekan. Det handlar om garantier, precis på samma sätt.
          </note>
          <note n="49e8f5b7">
            Jag skulle vilja fråga både Carl Bildt och Ingvar
          </note>
          <note n="bc651dd6">
            Carlsson hur de med den nu bedömda utvecklingen för realräntan
            - den ligger på ca 7 % - tror att ekonomin i Öresundsbron skall
            hålla utan att statens garanti faller ut eller att trafikflödet
            måste öka långt utöver alla nivåer som är acceptabla för miljön.
            Sveriges räntenivå är starkt beroende av omvärldens - det vet
            alla. Hur kan vi då tillåta kalkylräntor för Öresundsbroprojektet
            som inte har någonting med verkligheten att göra? De ligger på
            4 % i stället för 7. Vad väljer ni - statsgarantier eller miljöskador.
          </note>
          <note n="05112a35">
            Kärnkraften har som bekant varit subventionerad på samma sätt
            - med statsgarantier under hela sin låneperiod. Och när det gäller
            kärnkraftsavvecklingen går nu kärnkraftshökarna i facket till
            attack på nytt.
          </note>
          <note n="10875718">
            Energiministern mumlar litet försiktigt att "det blir svårt"
            till 2010. Då måste statsministern ge besked om att starten skall
            ske under innevarande mandatperiod - annars riskeras 2010 som
            slutår.
          </note>
          <note n="e6c2209b">
            Det var inte Centern som vann folkomröstningen
          </note>
          <note n="548be13b">
            1980 - det var Socialdemokraternas och Folkpartiets linje 2.
            Men alla, inklusive kärnkraftsetablissemanget, respekterade den
            uttolkning som riksdagen gjorde
          </note>
          <note n="5720176e">
            1980: 25 års livslängd, slut år 2010. Då, 1980, då riksdagen
            behandlade den första propositionen, fanns inga invändningar mot
            den beskrivningen av folkomröstningen. Det är därför dags att
            Ingvar Carlsson ger besked om vad som gäller.
          </note>
          <note n="b1cab5d7">
            Anf. 8 MARIANNE SAMUELSSON (mp)
          </note>
          <note n="5bfa8cdb">
            replik
          </note>
          <note n="341bd6c8">
            Fru talman! Surt sa räven om rönnbären - det är väl något av
            det som Olof Johansson illustrerar när han talar om uppgörelsen
            mellan Socialdemokraterna och Miljöpartiet.
          </note>
          <note n="12fd85a2">
            Vi har faktiskt fått igenom väldigt mycket i vår uppgörelse.
            Vi har fått igenom 2 miljarder i satsningar på allergisanering.
            Allergisanering finns det ett stort behov av, Olof Johansson.
            Det kommer att generera arbetstillfällen ute i våra kommuner,
            som behöver sanera skolor. I dag är en tredjedel av barnen allergiska,
            och en väldigt stor andel av dem är allergiska just på grund av
            dålig inomhusmiljö.
          </note>
          <note n="a4a72249">
            Det är ett av våra viktiga vallöften som vi har infriat genom
            att vi har lyckats få de här pengarna avsatta till allergisanering.
            Det kommer att ge våra barn en bättre start i livet.
          </note>
          <note n="f6b1152c">
            Det är möjligt att Centern hade velat göra någonting annat ihop
            med regeringen. Uppenbarligen var ni där och förhandlade, men
            ni fick tydligen inte igenom det ni ville. Vi fick igenom det
            vi ville, och det är vi nöjda med.
          </note>
          <note n="0575cc99">
            Anf. 9 OLOF JOHANSSON (c) replik
          </note>
          <note n="8c61fae5">
            Fru talman! Jag kritiserade bara det vi har fått höra via medierna.
            Det är inget surt i det. Jag konstaterar bara att det är skillnad
            mellan en kortsiktig uppgörelse och en långsiktig uppgörelse.
            Om man vill skapa nya jobb måste man ge klara signaler till det
            svenska näringslivet, till de mindre och medelstora företagen,
            för det är där jobben kan skapas. Den chansen tog inte
          </note>
          <note n="9cdddfa7">
            Miljöpartiet, och jag beklagar det. Det var vårt alternativ,
            och det är ingen hemlighet. Vi framförde förslag om skatteväxling
            och föreslog motsvarande belopp - i storleksordningen 5-7 miljarder
            kronor. Det återfinns också i våra förslag här i riksdagen.
          </note>
          <note n="09f8ca5d">
            Jag trodde att Miljöpartiet var intresserat av en skatteväxling,
            som hade legat kvar också framöver. I
          </note>
          <note n="7e1b5be6">
            stället går man in med de här miljarderna utan att veta hur många
            nya jobb som kommer att skapas. Alla bedömare, även experterna,
            säger att det inte blir särskilt många nya jobb - det måste ju
            Marianne
          </note>
          <note n="32810ace">
            Samuelsson och Miljöpartiet vara medvetet om. Det innebär att
            man ger bidrag till jobb som ändå skulle ha skapats i en konjunktur
            som är på väg uppåt, där man har normal omsättning på arbetsmarknaden.
            De jobben skall ni betala för! Men nya jobb i mindre och medelstora
            företag skapas naturligtvis inte om man inte har stabila, långsiktiga
            spelregler. Det är där problemet ligger, inte i att vi behöver
            angripa allergiproblemen. Riksdagen fattade för övrigt förra hösten
            ett beslut om att börja att tackla inomhusklimatet. Där finns
            det pengar för 1995, och det är bara att fortsätta med det arbetet.
          </note>
          <note n="9fa499db">
            Till sist konstaterar jag bara att kommunerna skall ställa upp
            med 6 miljarder om ni skall få ut de 2 miljarderna i bidrag.
          </note>
          <note n="a348472f">
            Anf. 10 MARIANNE SAMUELSSON (mp)
          </note>
          <note n="5bfa8cdb">
            replik
          </note>
          <note n="d6a84aa2">
            Fru talman! Ja, visst skall kommunerna ställa upp!
          </note>
          <note n="e2f37001">
            Visst behöver fler ställa upp med pengar, men 25 % i bidrag har
            i tidigare projekt genererat många arbetstillfällen. Just byggindustrin
            är en bransch som behöver få arbetstillfällen. Och 2 miljarder
            är ganska mycket mer pengar än de 200 miljoner som fanns i höstbudgeten.
            Det kommer att ge kommunerna betydligt bättre möjligheter att
            nu satsa på den allergisanering som våra barn väntar på. Och barns
            miljö är otroligt viktig.
          </note>
          <note n="d4104040">
            Skatteväxlingen är viktig också för oss i Miljöpartiet. Det här
            är en form av skatteväxling. Den kommer att ge jobb. Det finns
            naturligtvis ett intresse bland företagen att minska kostnaderna
            för det stora övertidsuttag som vi har i dag och i stället nyanställa.
          </note>
          <note n="739733c0">
            Jag tror att det här kan ge bra möjligheter att komma i gång.
          </note>
          <note n="3b9090da">
            Kan vi få ned övertiden sparar vi dessutom i samhället på sikt.
            Övertid ger förslitningsskador och annat som samhället får ta
            kostnaderna för på sikt. Det finns alltså stora fördelar med det
            här projektet.
          </note>
          <note n="1935e713">
            Anf. 11 OLOF JOHANSSON (c) replik
          </note>
          <note n="14ab67e1">
            Fru talman! Den viktiga skillnaden mellan våra synsätt är uppenbarligen
            kortsiktigheten respektive långsiktigheten. Om man skall ha fram
            nya jobb på en någorlunda permanent nivå måste man ge tydliga
            signaler till de många mindre och medelstora företagen. Då är
            skatteväxling ett bra sätt, och den chansen tog ni inte. Vi ställde
            det kravet - ni gjorde det uppenbarligen inte. Däri ligger skillnaden.
          </note>
          <note n="48bea3f7">
            Skillnaden ligger inte i synen på allergisanering.
          </note>
          <note n="e25fe8a7">
            Riksdagen har som sagt redan fattat beslut om pengar som kan
            användas för det, och det är självklart att vi ställer upp på
            ytterligare resurser för det ändamålet.
          </note>
          <note n="75284337">
            Anf. 12 LARS LEIJONBORG (fp) replik
          </note>
          <note n="c39c9b9b">
            Fru talman! Vi politiker gör alla studiebesök när vi är ute och
            reser på kampanjer i landet. Men jag har en stark känsla av att
            det skiljer mellan partierna när vi väljer ut vilka studiebesök
            vi skall göra. Vi folkpartister försöker besöka både stora och
            små företag, både kommunala och icke-kommunala inrättningar och
            mycket annat. Jag har en känsla av att t.ex. socialdemokraterna
            har rätt mycket av ideologiska skygglappar när de planerar sina
            dagsprogram för sådana resor.
          </note>
          <note n="5191c103">
            Jag har nämligen många gånger suttit på sådana studiebesök och
            tänkt: Här kan ingen socialdemokrat och knappast heller någon
            vänsterpartist någonsin ha varit - hade de upplevt det här hade
            de aldrig kunnat säga det de säger i debatterna. Det gäller t.ex.
            när jag är ute och besöker små verksamheter som har startats som
            alternativ till den kommunala verksamheten.
          </note>
          <note n="74f0a288">
            Vi folkpartister är mycket intresserade av välfärdssamhällets
            utveckling. De nytänkare som försöker förbättra kvaliteten i offentlig
            verksamhet är oerhört värdefulla. Det kan röra sig om en skola
            som prövar en ny pedagogik, ett daghem som har en annorlunda verksamhetsidé,
            ett vårdhem med en annan vårdideologi m.m.
          </note>
          <note n="f2ed11e2">
            När jag ser allt engagemang, allt ansvarstagande och all kreativitet
            så frågar jag mig hur socialdemokrater och vänsterpartister kan
            avsky det här så intensivt. Hur kan man tycka att Sverige har
            råd att avstå från det här? Vid besök ute i olika verksamheter
            ser man just sådant som vi behöver mer av i den tid som vi lever
            i. Vi behöver fler, inte färre, nya idéer för hur välfärden skall
            bli bättre - trots att vi har ont om pengar. För att ta ett annat
            exempel behöver vi mer, inte mindre, av föräldraengagemang.
          </note>
          <note n="4eb0e8bb">
            Från hela landet strömmar det nu in rapporter om hur villkoren
            för alternativen i kommunerna har hårdnat efter valet. Jag hörde
            på radio att socialdemokrater i Umeå var arga på skolminister
            Ylva Johansson för att hon inte tillräckligt snabbt har sett till
            att kommunerna får strypa de fria skolorna.
          </note>
          <note n="04309e15">
            Det här är ingen udda sidofråga, vilket socialdemokraterna ibland
            vill låtsas. Det här är i själva verket en nyckelfråga i hela
            välfärdspolitiken. Hur uppmuntrar vi förnyelse för att få ut mesta
            möjliga resultat av skattepengarna? Den jättebroms som nu har
            slagits till efter valet hotar inte bara valfriheten utan också
            ansträngningarna att göra den offentliga sektorn effektivare.
            Även en del socialdemokrater med insikt i kommunal ekonomi är
            bekymrade över den signal som nu går ut om att allt skall bli
            som förut.
          </note>
          <note n="45376977">
            Det här berör direkt eller indirekt tiotusentals av de människor
            som tittar på den här debatten i TV. De behöver kvalitet i vård,
            omsorg och utbildning. Den kvaliteten är hotad.
          </note>
          <note n="61e850e1">
            De tankar jag får när jag är ute på dessa studiebesök slår mig
            ibland också när jag besöker småföretag:
          </note>
          <note n="6d8bc36c">
            Har någon socialdemokrat eller någon vänsterpartist någonsin
            varit här? Det är viktigt att besöka småföretagare för att förstå
            psykologin och drivkrafterna bakom enskilt företagande. Småföretagarna
            är ofta människor som har satt sin familjeekonomi i pant och under
            många år har jobbat nästan dag och natt för att förverkliga en
            idé. Det lilla företaget, kanske med familjenamnet på skylten
            på dörren, är deras livsverk, deras livs scen som det har kallats.
            De vill kunna behålla kontrollen. De vill känna att deras efterkommande
            får ut något av allt slit de har utfört. Det är viktigt att känna
            till allt det här och att tänka på det när småföretagarpolitiken
            utformas.
          </note>
          <note n="a80bda12">
            Det måste finnas riskkapital. Regelverket skall vara långsiktigt
            och inte för tillkrånglat. Företagarna är mer intresserade av
            att jobba med sin affärsidé än av att sitta med sin revisor för
            att hitta kryphål i krångliga regler. Räntan får inte vara för
            hög när pengar till expansion måste lånas upp. Det måste bli något
            kvar av allt arbete efter skatt. Allt detta har förändrats i fel
            riktning efter valet.
          </note>
          <note n="1ac26d1b">
            Jag hoppas att många socialdemokrater läste Aftonbladet i söndags
            och att de inte hoppade över Göran Skyttes artikel "Småföretagare
            måste älskas, s!"
          </note>
          <note n="5d0b0b9a">
            Göran Skytte är själv nybliven småföretagare och hade tänkt expandera.
            Han hade hoppats på att den realistiska delen inom socialdemokratin
            tillsammans med Folkpartiet skulle forma en bra småföretagarpolitik.
            Då hade han vågat satsa. Nu blev det inte så.
          </note>
          <note n="c9d55c4f">
            Vänsterfalangen segrade inom Socialdemokraterna, och Göran Skytte
            har ställt in sin nyanställning. Han påpekar att om många företagare
            tänker som han, tappar vi tiotusentals jobb. Då kommer vi att
            sitta fast i arbetslösheten. Storföretagen kan aldrig få fram
            nya jobb i samma takt som gamla slås ut. 14 % av arbetskraften
            står fortfarande utanför arbetsmarknaden. Det är i stort sett
            lika många som för ett år sedan. Regeringens egna siffror visade
            att Sverige har fastnat i massarbetslöshet.
          </note>
          <note n="d826da15">
            Ett uttryck som sammanfattar mycket av det som jag har talat
            om hittills är "det aktiva medborgarskapet". Det utgår från vår
            liberala människosyn - att människor kan växa. Vi tror att människor
            växer när det finns utrymme för egna initiativ, när människor
            förutsätts ta ett eget ansvar. Sverige har tappat i spänst och
            vitalitet genom att människor som velat ta initiativ för att förbättra
            sin egen eller andras framtid alltför ofta mött attityden: Strunta
            i det där. Det där klarar det offentliga bäst.
          </note>
          <note n="6d8d8984">
            Många människor oroar sig för utvecklingen i samhället på ett
            djupare plan än det som vi brukar diskutera i politiska debatter.
            De har en känsla av att våldet breder ut sig, att fusket ökar
            och att de uppfattar en hårdnande mentalitet.
          </note>
          <note n="d8f0b0b4">
            Det finns naturligtvis inga patentlösningar på problem av det
            slaget. För mig rymmer dock begreppet "det aktiva medborgarskapet"
            en vision av ett samhälle där utvecklingen vänds och går åt andra
            hållet. Det är en vision som innehåller mycket solidaritet, men
            som mer än uttrycken "det starka samhället" eller "det goda folkhemmet"
            sätter den enskilda människans ansvar i fokus.
          </note>
          <note n="67aab120">
            Vi tror att det finns utrymme för ett aktivt medborgarskap i
            många sammanhang och att det kan skapa ett kitt av gemensamma
            värderingar, etik och moral, som måste finnas i ett gott samhälle.
            Ett annat kitt som behövs är ett trovärdigt trygghetssystem. Det
            samhälle jag har beskrivit här är mycket öppet för förändringar.
            Där kommer människor att utsättas för påfrestningar. Då är det
            mycket viktigt att det finns ett väl fungerande generellt välfärdssystem.
            Därför är vi bekymrade över de ingrepp i den generella välfärden
            som nu sker. Vi är inte bekymrade över att det sker ingrepp -
            det är nödvändigt - och inte ens över den totala ekonomiska omfattningen.
            Den är säkert också nödvändig. Vi är bekymrade över principerna
            för ingreppen eller rättare sagt den brist på principer som regeringen
            har när man går till verket.
          </note>
          <note n="73ddc41f">
            Ni socialdemokrater har kritiserat oss för dålig fördelningspolitik.
            Men det som nu sker är usel fördelningspolitik. Det finns ingen
            fördelningsstudie som visar att barnfamiljerna har klarat sig
            bättre än andra under de senaste åren och därför skall drabbas
            värst av försämringar. Det finns ingen fördelningsstudie som visar
            att bibehållna bostadssubventioner är bättre än barnbidrag och
            sjukersättning. Det finns ingen fördelningsstudie som visar att
            en karensdag drabbar hårdare än försämringar för de som är sjuka
            i upp till ett år. Det finns ingen fördelningsstudie som visar
            att de som blivit arbetslösa utan att ha varit med i en facklig
            A-kassa klarar sig bättre på KAS än på 80 %
          </note>
          <note n="9c0a8076">
            av lönen.
          </note>
          <note n="44c0cd5a">
            Vi fruktar att tilltron till hela systemet kommer att svikta
            genom den här salamitaktiken med ständigt nya försämringar, särskilt
            som försämringarna är så svåra att förstå. Varför skall den som
            är sjuk klara sig på en lägre ersättning än den som är arbetslös?
            Varför skall barnfamiljerna drabbas så hårt när man inte gör någonting
            åt det faktum att pensionsåldern mot all rim och reson bara sjunker
            och sjunker? Den skulle naturligtvis höjas i takt med att vi lever
            längre och längre och blir friskare och friskare.
          </note>
          <note n="12013456">
            Jag har mött Ingvar Carlsson en gång tidigare i ett debattliknande
            sammanhang. Det var i ett radioprogram sommaren 1993 - om Ingvar
            Carlsson möjligen minns det. Det jag minns från den korta telefondiskussionen
            var att Ingvar Carlsson angrep mig för att det fanns risk för
            att vi skulle gå med på att sänka ersättningen i föräldraförsäkringen
            från 90 % till
          </note>
          <note n="47b89054">
            80 % för att tillmötesgå Ny demokrati. Jag lovade att vi inte
            skulle göra det. De som lyssnade på radioprogrammet måste ha blivit
            ganska förvånade när socialdemokraterna själva några månader senare
            föreslog en sänkning till 80 %. De måste dock ha blivit ännu mer
            förvånade i januari när socialdemokraterna föreslog en sänkning
            till 75 %, vilket är under Ny demokratis nivå.
          </note>
          <note n="85ee6ed5">
            Frågan uppstår naturligtvis hos många: Kommer ni nästa gång att
            föreslå 70 %, som ni häromåret föreslog för de långtidsjuka? Det
            är den här salamitaktiken med ständiga och svårförklariga försämringar
            som vi fruktar kommer att leda till att tilltron till hela systemet
            eroderar.
          </note>
          <note n="f33e0640">
            Man kan fråga sig varför Socialdemokraterna har hamnat här. En
            del som tittar på debatten kanske tycker att det är konstigt.
            Det brukar ju vara så att
          </note>
          <note n="a1ea4e49">
            Socialdemokraterna kritiserar oss för dålig fördelningspolitik
            och inte tvärtom. Jag tror förklaringen ligger i Socialdemokraternas
            knytning till LO.
          </note>
          <note n="90c4f9d1">
            Det är påtryckningar från den mäktiga byggbranschen genom Byggarbetarförbundet
            som gjort att ni ökar bostadssubventionerna som redan ligger på
            nivån
          </note>
          <note n="9cd03a98">
            30 miljarder kronor med ytterligare 3 miljarder. Det är påtryckningar
            från LO som gjort att ni prioriterar borttagande av karensdagen
            och avskaffande av de icke-fackliga a-kassorna.
          </note>
          <note n="28e70da3">
            Till sist: De senaste dagarna har frågan ställts om partiledarskiftet
            i Folkpartiet innebär en politisk kursomläggning. Svaret på den
            frågan är nej. Vårt politiska program och vår politiska kurs ligger
            fast. Vår politik är alltså inte förändrad.
          </note>
          <note n="cd0a7e5e">
            Men någonting annat har förändrats. Det är förutsättningarna
            för samverkan över blockgränserna. De förändrades på eftermiddagen
            den 21 september 1994
          </note>
          <note n="63e48f40">
            då Ingvar Carlsson till Göran Skyttes och andras besvikelse valde
            att inte samverka åt mitten utan åt vänster.
          </note>
          <note n="402d1ecd">
            Genom det beskedet blev vår öppenhet för samverkan över blockgränsen
            orealistisk och inaktuell. Vi hade tagit betydande politiska risker
            och fått kritik för svek och vinglighet genom vår öppenhet för
            en okonventionell lösning av regeringsfrågan. Vi tror fortfarande
            att det hade varit bäst för Sverige i det läge som rådde dagen
            efter valet.
          </note>
          <note n="1560766f">
            Men det som då skedde kan inte göras ogjort. Det var ett vägval
            av Ingvar Carlsson, bort från mittfåran, bort från Folkpartiet
            och bort från en långsiktig och trovärdig marknadsekonomisk inriktning
            av politiken i riktning mot Vänsterpartiet, och sedan i förrgår
            också mot Miljöpartiet, i riktning mot vänsterfalangen i det egna
            partiet och LO och i riktning mot en politik med tydliga socialistiska
            drag.
          </note>
          <note n="6ece5239">
            Summan av återställarna - försämringarna för småföretagen, upprivandet
            av skattereformen och jättebromsen för alternativ och valfrihet
            i kommunal verksamhet - är en politik som vi inte på något sätt
            kan eller vill ta ansvar för. Nu formas politiken i skärningspunkten
            mellan Socialdemokratin, LO,
          </note>
          <note n="e4994116">
            Vänsterpartiet och Miljöpartiet.
          </note>
          <note n="64d343fc">
            Om ni i Socialdemokraternas ledning tror att det där uppstår
            en bra politik är klyftan i svensk politik större än vad jag trodde.
            Jag kan redan nu säga att jag tror att Sverige skulle behöva en
            helt annan politik.
          </note>
          <note n="d01b3660">
            Anf. 13 GUDRUN SCHYMAN (v) replik
          </note>
          <note n="8acb4c7c">
            Fru talman! Det är alldeles uppenbart att Lars
          </note>
          <note n="9f71c4b6">
            Leijonborg skulle vilja ha en annan politik. Nu var det så att
            väljarna ville ha en vänsterpolitik. Ni verkar ha väldigt svårt
            på den borgerliga sidan att komma över detta faktum. Men tiden
            går ju framåt. Under den här mandatperioden måste ni väl ändå
            ha tid att vänja er, hoppas jag.
          </note>
          <note n="461530fa">
            Jag vill ta tillfället i akt att gratulera Maria Leissner till
            partiledarskapet. Även om hon inte kan delta i debatten finns
            hon ju i alla fall här i kammaren. Gratulationer från Vänsterpartiet!
          </note>
          <note n="3fab227c">
            Lars Leijonborg ställde själv frågan: Innebär partiledarbytet
            någon förändring av Folkpartiets politik? Den frågan vill jag
            också ställa till Lars Leijonborg.
          </note>
          <note n="b6efacb7">
            Bengt Westerberg diskuterade ju tidigare innan den nya budgeten
            lades fram att det var nödvändigt att göra vissa omprioriteringar
            i den ekonomiska politiken. Han talade för ytterligare besparingar
            inom det militära försvaret till förmån för satsningar inom välfärdssektorn,
            t.ex. skolan, sjukvården och barnomsorgen.
          </note>
          <note n="67cc89a4">
            Det tyckte jag var väldigt klokt av honom. Vi har i
          </note>
          <note n="5ecddc1e">
            Vänsterpartiets alternativa budget också lagt fram sådana förslag.
            De innebär större besparingar på det militära försvaret för att
            också få pengar över till att bevara, utveckla och förstärka den
            generella sociala välfärden. Jag undrar nu varför Folkpartiet
            har gått ifrån den här linjen.
          </note>
          <note n="f26fd5ec">
            Anf. 14 LARS LEIJONBORG (fp) replik
          </note>
          <note n="3ddedb83">
            Fru talman! Valet gav vänstermajoritet, hör man ofta. Men så
            var det ju inte. Valet gav mittenmajoritet. Om Ingvar Carlsson
            hade bildat regering med
          </note>
          <note n="7273c42e">
            Bengt Westerberg, med Olof Johansson eller med båda två hade
            den regeringen haft majoritet i riksdagen. Det hade blivit en
            majoritetsregering som Sverige så väl hade behövt.
          </note>
          <note n="d671e00d">
            Valet gav en socialistisk majoritet därför att Ingvar Carlsson
            valde den vägen. Men han hade haft full möjlighet i den position
            han då befann sig att gå en annan väg. Det är väldigt viktigt
            att komma ihåg.
          </note>
          <note n="14bb2a3e">
            Tolkningen av valresultatet låg i den socialdemokratiska partiledningens
            händer.
          </note>
          <note n="9fced486">
            När det gäller försvaret håller vi även på den punkten självfallet
            fast vid det vi stod för före valet.
          </note>
          <note n="d9feb2b3">
            Över huvud taget har det varit en ledstjärna i vårt motionsarbete
            nu som tidigare att vi skall vara mycket noga med att följa upp
            det vi sade före valet.
          </note>
          <note n="6b9e344b">
            Vi har i en motion påpekat att vi inte sökte ett öppet mandat
            i valet, utan vi sökte ett preciserat mandat.
          </note>
          <note n="58bce883">
            Vi var noga med att i rapporter, tal och program lägga fast vad
            vi ville göra. Nu fick vi inte mandat från riktigt så många som
            vi hade önskat. Men de 400 000
          </note>
          <note n="6c1d8c1a">
            som trots allt röstade på oss skall naturligtvis kunna veta att
            vi håller fast vid den politiken.
          </note>
          <note n="3d57050a">
            Såvitt jag förstår kommer Gudrun Schyman att redan i morgon kväll
            få tillfälle att tala med de andra partiledarna om den framtida
            försvarspolitiken. Vår inriktning är alldeles klar. Det går att
            genom en annan inriktning av försvarspolitiken spara betydande
            belopp.
          </note>
          <note n="9b6cd136">
            Därmot är försvarsverksamheten ganska långsiktig. Det handlar
            om materielbeställningar och sådant som löper under flera år.
            Därför är möjligheterna att få effekt mycket snabbt begränsade
            om man skall vara realistisk. Men den långsiktiga inriktningen
            är helt klar. Naturligtvis går det att spara på försvaret.
          </note>
          <note n="168b7f77">
            Anf. 15 GUDRUN SCHYMAN (v) replik
          </note>
          <note n="9cf1943d">
            Fru talman! Var Socialdemokraterna hör hemma kan de nog bäst
            förklara själva. Mig veterligen är det ett arbetarrörelseparti
            som också enligt sitt partiprogram är socialistiskt. Det kan man
            väl inte göra hur som helst med, hoppas jag, Ingvar Carlsson.
          </note>
          <note n="a24aefb7">
            Så till försvaret. Om man tänker sig besparingar måste väl också
            avsätta pengar för det eller se till att redovisa besparingarna
            i budgeten? Det som har förbryllat mig när jag har läst ert budgetförslag,
            Lars
          </note>
          <note n="608667c9">
            Leijonborg, är att det inte finns några sådana besparingar. Det
            är i alla fall en mandatperiod fram till
          </note>
          <note n="0f74366d">
            1998 som vi talar om. Jag är mycket bekymrad över om ni har frångått
            den här inriktningen.
          </note>
          <note n="d065036b">
            Anf. 16 LARS LEIJONBORG (fp) replik
          </note>
          <note n="b16c2532">
            Fru talman! Vad är Socialdemokraterna? Det är ett ämne som jag
            tycker på ett förtjänstfullt sätt har kommit mer och mer i fokus
            i den politiska debatten.
          </note>
          <note n="4a991d56">
            Förr i tiden talade man mest om borgerlig splittring.
          </note>
          <note n="57b32340">
            Men nu blir det alltmer diskussion om Rosornas krig.
          </note>
          <note n="0bb9ce91">
            Var står egentligen Socialdemokraterna?
          </note>
          <note n="70f16652">
            Jag kan citera Göran Skyttes artikel i Aftonbladet igen där han
            berättar om sin lilla firma från i höstas och hur han såg på läget:
            "Det politiska läget såg bra ut. Socialdemokraterna skulle vinna
            valet. Den realistiske och hårdföre Göran Persson skulle bli finansminister.
            Carlsson &amp; Persson negligerade vänstern.
          </note>
          <note n="bf210f4f">
            Talade vänligt med folkpartiet. Och under just sådana omständigheter
            kunde vi tänka oss att anställa 1,25
          </note>
          <note n="4f82cfcd">
            person.
          </note>
          <note n="57a4c50d">
            S vann planenligt. Men stängde omedelbart dörren för Westerberg.
            Inledde i stället förbindelser med
          </note>
          <note n="57fcb5ef">
            Gudrun Schyman. I det ögonblicket gjorde jag och min kamrat en
            ny bedömning. Det kommer att bli skatter. Och arbetsgivaravgifter.
            Och vi bestämde oss för att avvakta."
          </note>
          <note n="a45b3b6d">
            Så är det ju. Vem vet vad Socialdemokraterna är?
          </note>
          <note n="89a18db9">
            Göran Skytte visste det inte. Det är många andra som inte heller
            vet det.
          </note>
          <note n="ca3faec5">
            Regeringen har ju föreslagit en betydande besparing på försvaret
            till 1998. Vi ställer upp den. Vi tror att man kan komma betydligt
            längre efter 1998. Det är också precis vad vi sade före valet.
          </note>
          <note n="0217b0c9">
            Anf. 17 GUDRUN SCHYMAN (v)
          </note>
          <note n="2dfe02d2">
            Fru talman! Jag vill ta tillfället i akt att redogöra för Vänsterpartiets
            politik. Vår ekonomiska politik grundar sig på ungefär samma bedömningar
            som regeringens. Vi tycker att de tre ben som politiken står på
            är bra. Att vi skall få ner arbetslösheten, att vi skall få ner
            budgetunderskottet och att vi skall fördela rättvist är tre infallsvinklar
            som vi tycker är bra.
          </note>
          <note n="b1c4c263">
            Vi använder också samma ekonomiska ram som regeringen gör, dvs.
            vi skall minska underskottet med
          </note>
          <note n="d8117c8e">
            20 miljarder kronor. Men vi har en litet annan fördelning. Vi
            tycker nämligen att det fattas väsentliga delar i regeringens
            politik. Vi tycker att regeringen har för låg ambition när det
            gäller arbetslösheten. Vi tycker att det saknas miljöinriktade
            insatser. Vi tycker att det är illa ställt med jämlikhetssträvandena,
            Mona
          </note>
          <note n="948fe7f0">
            Sahlin. Därför har vi lagt fram förslag när det gäller dessa
            tre frågor.
          </note>
          <note n="400bf5c5">
            Vi tycker också att det finns två förslag som vi absolut inte
            kan acceptera. Det ena gäller nedskärningarna av biståndet. Det
            är beklämmande att en socialdemokratisk regering vill konjunkturanpassa
            stödet till de fattigaste människorna i de fattigaste länderna.
          </note>
          <note n="e812a414">
            Vi tycker också att det är ett uppseendeväckande dåligt förslag
            att säga till våra ungdomar som är 18-
          </note>
          <note n="ad278f42">
            20 år och som är myndiga att de inte kan få någon akassa. Det
            är fullständigt idiotiskt.
          </note>
          <note n="e90621b3">
            Men vi är alltså överens om de stora ramarna. Vi har förslag
            på mera aktiva insatser för att få ner arbetslösheten. Vi har
            förslag på hur vi skall fördela besparingarna mera rättvist. Vi
            har utformat vår skattepolitik så att vi fortsätter att ta in
            skatter, Carl Bildt.
          </note>
          <note n="75e25b79">
            Vi anser att det fortfarande finns ett utrymme för det.
          </note>
          <note n="e6be807f">
            Det utrymmet finns i de inkomstskikt som har höga inkomster,
            300 000, 400 000 och 500 000 kronor om året. Det är inkomstgrupper
            som i dagens läge kan avvara ännu mer pengar. Det finns företag
            som går mycket bra. I Sverige har vi en extremt låg företagsbeskattning.
            Vi tycker att vi kan EU-anpassa den litet grand, dvs. höja den
            till 30 %.
          </note>
          <note n="84ce4bed">
            Men vi sänker faktiskt också skatter, som jag sade till Carl
            Bildt tidigare. Vi sänker skatter på låga inkomster genom att
            höja grundbidraget. Vi sänker skatter för små företag och för
            egenföretagare genom räntesubventioner på investeringar och genom
            att befria de först intjänade 40 000 kronorna för egenföretagare
            från egenavgifter. Vi tror att detta är mycket klokt för att stimulera
            kreativitet, eget ansvarstagande och egna initiativ. Det riktar
            sig till de företagare och de företag som vi vet kommer att använda
            dessa pengar och som faktiskt behöver dem.
          </note>
          <note n="29379fda">
            Våra insatser på arbetsmarknadsområdet innebär att vi satsar
            mer pengar. Vi har en högre ambition. Vi tycker att det är rimligt
            att ha ambitionen att få ner arbetslösheten minst till 5 % under
            den här mandatperioden. Därför satsar vi mer pengar på det. Men
            vi vill rikta dem på ett effektivt sätt. Det är därför vi har
            sagt nej till regeringens förslag om det som vi brukar kalla för
            ras.
          </note>
          <note n="8e069e3e">
            I ett läge när vi skall spara och gneta tycker vi att det är
            oansvarigt att så här vidlyftigt kasta ut sju miljarder, eller
            om det nu är fem miljarder. Men då skall i alla fall två miljarder
            till 75 % betalas av kommunerna. Kommunerna skall alltså pytsa
            in sex miljarder när det gäller förslaget om allergisanering.
            Man kan fråga sig var man skall ta de pengarna ute i kommunerna.
            Vi tycker att det är oansvarigt av regeringen att vara så vidlyftig
            med dessa pengar när vi samtidigt skall gneta inom familjepolitikens
            område och få ihop tre miljarder i besparingar.
          </note>
          <note n="01c90ee2">
            Låt oss ställa dessa saker mot varandra. Tre miljarder skall
            vi gneta ihop på flerbarnstilläggen, barnbidragen, bostadsbidragen,
            bidragsförskotten och kanske föräldraförsäkringen. Vi har sagt
            ja till det.
          </note>
          <note n="e440b33e">
            Men då är det märkligt att uppleva att det kommer ett förslag
            om att sju miljarder skall gå rakt ut. Man vet faktiskt att detta
            är mycket ineffektivt. Det ger möjligen träffsäkerhet när det
            gäller 30-40 %. Vi tycker inte att det är ett bra förslag. Därför
            har vi sagt nej till det.
          </note>
          <note n="f65ed105">
            Vi har andra förslag som handlar om arbetsmarknaden. En viktig
            fråga när vi talar om att öka sysselsättningen tycker vi är att
            begränsa övertidsuttaget. Vi har ett oerhört stort övertidsuttag
            i Sverige. Vi vet att det motsvarar ungefär 40 000-60 000 jobb
            om vi skulle räkna rakt av. Vi vill begränsa det och halvera taket.
            Vi vill göra övertidsuttagen dyrare.
          </note>
          <note n="41c8837b">
            Vi vill satsa mer på utbildning. Vi vill satsa på arbetshandikappade.
            Vi vill ge investeringsstöd till de mindre företagen. Vi vill
            ha gröna investeringar i energi, trafik och miljö. Vi vill ge
            kommunerna stöd.
          </note>
          <note n="22f7cf1a">
            Vi är tyvärr ensamma i kammaren om att vilja ge stöd till kommunerna
            så att de inte behöver säga upp mer folk. Det handlar ju ofta
            om kvinnor som arbetar i barnomsorgen, i äldreomsorgen och i sjukvården.
            Vi behöver ha en pott i statsbudgeten för detta för att slippa
            ökad arbetslöshet och för att bevara kvaliteten.
          </note>
          <note n="ff9932fb">
            Vi har kallat det för kommunakut. Vi är tyvärr ensamma om det.
          </note>
          <note n="e2cb74ff">
            Vi har också andra förslag som kanske inte täcker så stora belopp,
            men som är nödvändiga i dessa besparingstider. Då tänker jag på
            det som många människor ute i samhället faktiskt diskuterar, nämligen
            detta med bankerna. Vad är det som gör att regeringen absolut
            inte vill medverka till att bankerna skall betala tillbaka några
            pengar? Det är obegripligt för mig.
          </note>
          <note n="1311116d">
            Jag tycker att det vore rimligt att vi satte oss ner och funderade
            över hur vi på det mest konstruktiva sättet kan se till att bankerna
            successivt kan betala av de lån och utfästelser om pengar som
            de har fått. Vi har ett förslag som innebär att man tar ut 1 %
            i avgift på bankgarantin. Det skulle inbringa 1-2, möjligen 3,
            miljarder kronor per år. Det skulle vara en mycket konstruktiv
            avbetalningsplan. Vi tycker att det är rimligt. Jag begriper inte
            att regeringen inte tycker det.
          </note>
          <note n="79106d9c">
            Vi har andra förslag som rör de fantasilöner som finns ute i
            samhället, i det privata näringslivet men också inom statlig förvaltning.
            Det handlar om fantasilöner, fluffiga fallskärmsavtal och ett
            privilegiesystem som sticker i ögonen - med all rätt, anser vi.
          </note>
          <note n="b7bd0eda">
            Att vi kommer till rätta med detta innebär inte att vi löser
            skulderna, men det är moraliskt viktigt att vi har ett samhällsklimat
            där alla känner att vi alla är med och betalar.
          </note>
          <note n="43c2f656">
            Staten skulle kunna föregå med gott exempel som arbetsgivare
            genom att t.ex. sätta ett lönetak. Vi har föreslagit 65 000 kronor
            i månaden. Det är vad fru talmannen och statsministern har. Det
            finns väl ingen som kan vara värd mer än de antar jag. Vi kunde
            ha det som riktpunkt.
          </note>
          <note n="7164205b">
            Vi har också sagt att det måste bli stopp på en massa arvoden
            som figurerar när människor som har en mycket anständig lön åker
            ut och pratar om saker som de ändå jobbar med. Det finns mycket
            att röja upp i här. Skälet till att göra det är att ingen skall
            kunna misstänka att det finns ett privilegiesystem som växer sig
            stort samtidigt som många människor både måste dra åt svångremmar
            och gräva i sina fickor efter pengar. Detta är en viktig samhällsmoralisk
            fråga. Vi har också omsatt den i motioner.
          </note>
          <note n="725b1f2d">
            Slutligen vill jag ta upp en annan fråga. Det bekymrar mig att
            den inte är bättre uttryckt någonstans i budgeten. Den handlar
            om jämställdhet. Nu har Mona Sahlin gått ut, men hon får läsa
            protokollet. Vi är ganska överens i det här landet om att vi behöver
            öka jämställdheten och att det finns brister där. Jag vet att
            jämställdhetsministern själv har sagt att det skall göras analyser
            även ur könssynpunkt när man lägger fram förslag. Men de här analyserna
            lyser med sin frånvaro just när det gäller den ekonomiska politiken.
          </note>
          <note n="5cdc45d8">
            Vi löser inte jämställdheten bara genom ökad kvinnorepresenation
            eller genom att fler generaldirektörer eller landshövdingar blir
            kvinnor, utan vi måste också få inflytande över den ekonomiska
            politiken. Det innebär att varje ekonomisk fråga måste analyseras
            också ur jämställdhetssynpunkt.
          </note>
          <note n="c307b35b">
            Budgetförslagen innebär att nedskärningarna inom offentlig sektor,
            t.ex. inom socialförsäkringssystemen, naturligtvis drabbar oss
            kvinnor mer, eftersom vi använder dessa mer och är mer beroende
            av att välfärden fungerar. Vi har i stor utsträckning ett försörjaransvar
            som många män inte har. Alltså slår nedskärningarna olika. Detta
            måste man vara medveten om när man lägger fram förslag. Ekonomin
            är inte könsneutral. Det här har vi tagit upp i en motion.
          </note>
          <note n="d86d5bc6">
            Jag vill också lyfta fram en annan fråga som vi har aktualiserat,
            nämligen kvinnors hälsa. Fortfarande är det inom detta område
            mannen som är norm. Det innebär att värden som blodtryck och annat
            som mäts på kvinnor framstår som aparta och onormala i förhållande
            till mannen, som är normen.
          </note>
          <note n="6df433f6">
            Jag vill citera ur en text från medicinutbildningen som belyser
            synen på kvinnan inom medicinen. Jag skall läsa högt ur en mycket
            aktuell lärobok i gynekologi och obstretik, som faktiskt fortfarande
            används inom medicinen. Det heter där:
          </note>
          <note n="c720e8a9">
            De gynekologiska besvären förekommer "hos kvinnor med en expansiv
            personlighetskaraktär. - - -
          </note>
          <note n="84e48f06">
            Typexemplet är den överambitiösa, disharmoniska kvinnan. Hon
            är ofta en kampnatur: seg, energisk, framgångsrik karriärkvinna.
            Karaktäristiskt är en inte alltid särskilt väl dold tagg mot män
            i allmänhet och mot maken i synnerhet och en önskan att vilja
            konkurrera och överglänsa. Det kvinnliga är dem ofta motbjudande."
          </note>
          <note n="8e79c561">
            Det här får alltså våra medicinstuderande fortfarande lära sig.
            Det finns en institution, Kvinnohälsan vid Karolinska institutet,
            som har uppmärksammat detta och många andra liknande exempel.
            Den institutionen vill vi stödja. Vi tycker att det här behövs
            krafttag.
          </note>
          <note n="ccceb0c1">
            (Applåder)
          </note>
          <note n="ca5e1e31">
            Anf. 18 MARIANNE SAMUELSSON (mp)
          </note>
          <note n="4d2f77b1">
            Fru talman! Nyligen träffade jag en kvinna som arbetar inom vården,
            på en kirurgavdelning vid ett av våra sjukhus. Avdelningen är
            en s.k. resultatenhet, vilket innebär att det ekonomiska resultatet
            måste motsvara arbetsgivarens krav, medan kvalitet och andra mänskliga
            aspekter inte är lika viktiga.
          </note>
          <note n="d81439c9">
            Hon berättade att hon under ganska lång tid varit arbetslös.
            Hon var mycket glad för att hon nu hade fått jobb igen som undersköterska,
            men hon var samtidigt mycket pressad av den arbetssituation som
            rådde på sjukhuset. Hon sade att det finns dagar då hon tar upp
            de sista patienterna strax före lunch. Det finns också dagar när
            hon själv inte hinner gå och äta lunch, eftersom det är en hel
            del att göra innan hon tvingas lägga de första patienterna igen.
            Det finns också dagar när hon gör flera timmar övertid som hon
            inte vågar sätta upp, eftersom hon var rädd för att resultatenhetens
            budget då skulle spricka och att i så fall kanske hon själv skulle
            mista jobbet.
          </note>
          <note n="94233033">
            Visserligen, sade hon, har hon 80 % av lönen när hon är arbetslös,
            men för henne var ändå jobbet, att vara betydelsefull och att
            ha ett arbete att gå till, något så viktigt att hon struntade
            i att hon fick jobba mer än hon skulle, bara hon fick behålla
            sitt arbete.
          </note>
          <note n="e07e776a">
            För landstinget var detta naturligtvis lönsamt, men samhällsekonomiskt
            måste man fundera över om det här verkligen är lönsamt. Framför
            allt måste man fundera över om det är lönsamt att människor som
            behövs inom vård, omsorg och skola går arbetslösa med 80 % av
            sin lön, människor som är utbildade för och kunniga på sitt arbetsområde.
            Kan det vara samhällsekonomiskt lönsamt?
          </note>
          <note n="ba19b3e4">
            De som blir kvar i vården är oftast sjuksköterskor, som slits
            mellan den medicinska insatsen och tiden för omvårdnad och som
            också skall göra det jobb som tidigare undersköterskorna gjorde.
            Hos mig biter sig bilden av den bortrationaliserade undersköterskan
            fast
          </note>
          <note n="59a8acee">
            - hon som egentligen behövs i vården men som på grund av att
            inte vården, men däremot samhället, anses ha råd att betala för
            henne inte behöver göra något. Jag tycker att det är helt orimligt
            att vi i Sverige i dag skall ha en sådan situation. Det är orimligt
            att kommuner och landsting inte skall kunna anställa vårdutbildade
            människor samtidigt som vi vet att vården är något som vi svenskar
            sätter mycket högt när vi anger våra prioriteringar av vad som
            är viktigt.
          </note>
          <note n="334c47cd">
            Vi i Miljöpartiet tycker att en del av de pengar som i dag går
            till att betala för arbetslösheten skall användas för att personalen
            skall få göra det jobb som den vill göra och är bra på och som
            dessutom behöver bli gjort.
          </note>
          <note n="da355953">
            Vi kvinnor, de unga och låginkomsttagarna känner inte längre
            igen socialdemokratin. Den sociala snedfördelningen av besparingarna
            i regeringens budget är både påtaglig och skrämmande. Vi är ense
            med regeringen om att det måste sparas, men besparingarna måste
            ske på ett rättvist sätt. Det går att åstadkomma detta. Det förväntas
            att socialdemokraterna skall göra det, och vi är villiga att ta
            upp en diskussion med regeringen om mera rättvisa besparingar.
          </note>
          <note n="34823b56">
            Regeringen föreslår sänkningar av barnbidragen och av ersättningarna
            i föräldraförsäkring och sjukförsäkring. Samtliga dessa nedskärningar
            trycker ut låginkomsttagarna från marknaden. Kvinnorna, barnen,
            de sjuka, de arbetslösa och låginkomsttagarna, varav de flesta
            är kvinnor, till stor del kvinnor med hög utbildning och deltidsarbete,
            förlorar i köpkraft. De som använder sina inkomster för att konsumera
            får mindre att röra sig med. Vi har fått rapporter om att kostnaderna
            för bostadsbidrag har ökat med 2 miljarder. Med socialdemokraternas
            sparmodell kommer kostnaderna att öka ytterligare både för bostadsbidrag
            och för socialbidrag.
          </note>
          <note n="7d1084af">
            Vi i Miljöpartiet frågar oss varför socialdemokraterna väljer
            att fortsätta på den här vägen, den väg som den borgerliga regeringen
            slog in på under sin mandatperiod och som väljarna uppenbarligen
            inte gillade, varför det parti som av tradition värnat om de svagare
            nu väljer att ta ut en stor del av besparingarna just på den gruppen.
            Det jäser av förklarliga skäl i sleden. Det jäser också bland
            vanligt folk utanför den s.k. rörelsen. Människor som redan i
            dag lever på marginalen kommer att få det mycket besvärligt med
            regeringens budgetförslag.
          </note>
          <note n="239113f9">
            Jag fick ett öppet mandat, sade Göran Persson.
          </note>
          <note n="3fb46a35">
            Räcker det som förklaring? Varför, Ingvar Carlsson, har socialdemokratin
            valt modellen att spara på de fattigaste i vårt samhälle? Miljöpartiet
            anser att det går att spara på ett mer rättvist sätt. Besparingarna
            får inte innebära att vi flyttar kostnaderna från stat till kommun
            - då har vi inte vunnit något samhällsekonomiskt.
          </note>
          <note n="8de348e9">
            Miljöpartiet de gröna sympatiserar med tanken att de lägst avlönade
            - kvinnor, barn, sjuka och handikappade - skall få samma rätt
            till välfärd som de starka, friska och heltidsarbetande männen.
            Miljöpartiet de gröna anser att människor med låga inkomster skall
            undantas från besparingar. De skall skyddas mot nedskärningarna
            så att de kan upprätthålla eller kanske t.o.m. öka sin konsumtion.
            Det skulle påverka arbetslösheten och minska budgetunderskottet.
          </note>
          <note n="e609971e">
            Fru talman! Miljöpartiet de gröna vill ha en modell för alla
            socialförsäkringar, inklusive arbetslöshetsersättningen, som bygger
            på ett brutet tak. För inkomsterna under 144 000 kr per år får
            individen 80 %
          </note>
          <note n="df55b2f2">
            i ersättning. För den inkomstdel som ligger över
          </note>
          <note n="217a72fe">
            144 000 kr och upp till taket på 7,5 basbelopp blir ersättningen
            40 %. Det betyder konkret att alla som tjänar under 13 900 kr
            per månad tjänar på vårt förslag, jämfört med regeringens. Det
            handlar om ca två tredjedelar av inkomsttagarna.
          </note>
          <note n="04b4b855">
            Vårt förslag ger mer åt dem som har det sämst, och det sparar
            pengar åt staten. Besparingen är
          </note>
          <note n="12e3863f">
            6,6 miljarder kronor.
          </note>
          <note n="1e55687a">
            Miljöpartiet de gröna har också sagt nej till sänkt barnbidrag.
            Vi vill i stället höja barnbidraget med
          </note>
          <note n="c2404343">
            250 kr per månad, och sedan vill vi beskatta det. I
          </note>
          <note n="9ef6bd45">
            praktiken betyder det att föräldrar med låg eller ingen inkomst
            får högre barnbidrag, föräldrar med hög inkomst får lägre.
          </note>
          <note n="ef3fe72b">
            Vi tror att det är ett förslag som har stöd bland vanligt folk.
            Det är lättare att acceptera att de som har litet får behålla
            mer än att alla skall förlora lika mycket. Vårt förslag innebär
            också en besparing på ca 2 miljarder.
          </note>
          <note n="e940aa97">
            Socialdemokraternas omsvängning när det gäller välfärdspolitiken
            är olycklig så länge det drabbar dem som har det sämst. Å andra
            sidan kan ju detta öppna för en diskussion och dialog med andra
            partier. Miljöpartiet de gröna är berett att diskutera förändringar
            i socialförsäkringssystemet som gör att de allra fattigaste får
            mer kvar, medan de som har det bäst får behålla mindre. Vi ser
            därför fram emot arbetet i den nytillsatta arbetsgruppen som skall
            se över just familjepolitiken.
          </note>
          <note n="eee25d0d">
            Fru talman! Vi kvinnor har mycket stort behov av en fungerande
            offentlig sektor, inte bara för att den i stor utsträckning utgör
            vår arbetsplats. Den är också en förutsättning för att vi skall
            kunna ha ett arbete.
          </note>
          <note n="90a97ca4">
            I dag saknas det barnomsorgsplatser i 115 av kommunerna. Dessa
            kommuner kan då inte leva upp till barnomsorgslagen. Det innebär
            i sin tur att kvinnor inte har möjlighet att arbeta. Grunden för
            vår jämställdhet, kvinnans ekonomiska oberoende, hotas.
          </note>
          <note n="d0d2d23c">
            Detta är också en anledning till att vi måste komma till rätta
            med den höga arbetslösheten. Miljöpartiet de gröna har olika lösningar.
            En av de viktigaste åtgärderna är sänkt arbetstid. Om vi sänker
            arbetstiden med fem timmar per vecka redan i höst och delar på
            jobben, kan vi under mandatperioden skapa ca 100 000 nya jobb.
            Därför bör Arbetstidskommitténs arbete skyndas på.
          </note>
          <note n="2aff95ff">
            Miljöpartiet vill att arbetstiden skall sänkas, och vi är inte
            ensamma. Såväl Socialdemokraternas som mittenpartiernas kvinnoförbund
            har sex timmars arbetsdag på sina program, liksom Vänsterpartiet.
            Det är ganska självklart, eftersom en sänkt arbetstid gynnar kvinnor
            och därmed jämställdheten. I dag arbetar många kvinnor på deltid.
            Om också mannen jobbade mindre, kan han ta större del av hemarbetet.
          </note>
          <note n="c0f153f0">
            Sänkningen av arbetstiden ger fler jobb och ger en ökad livskvalitet.
            Balansen i samhället ökar, och individen mår bättre. Ökad fritid
            ger plats för mer gemenskap, barn och familj. Det ökar också möjligheterna
            för eget arbete, reparationer, odlingar, hantverk och annat som
            många drömmer om att få hinna med.
          </note>
          <note n="809b504e">
            Bara det kommer många att uppleva som en välfärdsvinst.
          </note>
          <note n="17695ba8">
            Kortare arbetstid ger färre arbetsskador. Stress och förslitningsskador
            minskar. Projekt med sänkt arbetstid i bl.a. Kiruna visar att
            sjukfrånvaron minskar med sex timmars arbetsdag för alla.
          </note>
          <note n="4f32544b">
            Fru talman! Miljöpartiet har gjort en uppgörelse med regeringen.
            Vi har fått igenom 2 miljarder till allergisanering av skolor,
            daghem och bostäder, ett vallöfte som vi infriat.
          </note>
          <note n="27ba5df3">
            Vi tycker att vi har fått en bra uppgörelse. Vi har fått igenom
            en del av vår politik. Vi har naturligtvis inte fått igenom all
            vår politik, eftersom det inte är vi som sitter i regeringen och
            eftersom det är Socialdemokraterna som är vågmästare i sin regeringsställning.
            Men vi är självklart villiga att fortsätta dialogen för att uppnå
            bra politiska beslut.
          </note>
          <note n="8655d7e1">
            Med det här beslutet har Miljöpartiet kommit in i bastun, sade
            Olof Johansson - eller var det solariet?
          </note>
          <note n="bb01e3a1">
            Åtminstone var det något varmt, kanske en energikälla som vi
            kan använda framöver. I alla fall känner vi att vi får mer energi
            ju mer vi är med och påverkar, eftersom det är vår roll i politiken.
          </note>
          <note n="a1e6a470">
            Några har påstått att det är första gången vi påverkat politiskt.
            Det är dock inte sant. Den största påverkan vi som parti har gjort
            är naturligtvis när partiet bildades, när vi bildade Miljöpartiet
            och tryckte på i miljöfrågorna. Utan Miljöpartiet i svensk politik
            hade miljöfrågorna legat långt bakom. Vi har fått upp miljöfrågorna
            på dagordningen. Det är att på allvar påverka samhällsutvecklingen.
          </note>
          <note n="0bdcaf30">
            Anf. 19 CARL BILDT (m) replik
          </note>
          <note n="0da0e68a">
            Fru talman! Marianne Samuelsson kom alldeles på slutet in på
            uppgörelsen som man träffat. Det var efter det att hon talat ganska
            utförligt om den ansträngda ekonomiska situationen i kommuner
            och landsting -
          </note>
          <note n="0b7d0bbe">
            barnomsorg, sjukvård och allt - på det sätt som Miljöpartiet
            brukar göra. Låt mig bara ställa en enda fråga.
          </note>
          <note n="b7afa55c">
            Ni har nu anslagit 2 miljarder till kommuner och landsting för
            allergisanering. Det kan vara bra, men politik är att välja. Det
            här kräver att kommuner och landsting tar 6 miljarder kronor från
            någonting annat.
          </note>
          <note n="d3e1bd80">
            Då är min konkreta fråga: Från vad?
          </note>
          <note n="ffd0c9a4">
            Skulle man räkna som Miljöpartiet brukar göra, motsvarar dessa
            6 miljarder mellan 15 000 och
          </note>
          <note n="a667300f">
            20 000 anställda.
          </note>
          <note n="366f833e">
            Anf. 20 MARIANNE SAMUELSSON (mp)
          </note>
          <note n="5bfa8cdb">
            replik
          </note>
          <note n="b29d3612">
            Fru talman! Det är intressant det Carl Bildt säger om att vi
            skall ta 6 miljarder från kommunerna för att få till de här allergisaneringarna.
            Menar Carl Bildt verkligen att våra barn skall sitta i mögelskadade
            skolor och där försöka lära sig det som är deras uppgift, nämligen
            att utvecklas, tillgodogöra sig den undervisning som samhället
            betalar och hjälper till med?
          </note>
          <note n="b42686d5">
            Jag trodde naturligtvis att detta var någonting som också moderata
            politiker tycker är viktigt, nämligen att våra barn har en bra
            arbetsmiljö.
          </note>
          <note n="db61a81a">
            För inte så länge sedan gjordes det ett reportage från Marks
            kommun. Där måste man ringa efter ambulansen - jag tror att det
            var två eller tre gånger - för att hämta barn som fick akuta allergiska
            anfall på skoltid, därför att skolan var så mögelskadad.
          </note>
          <note n="f73ac6af">
            Jag tror att Marks kommun kommer att tycka att det är bra att
            få ett statligt bidrag för att rätta till sin skola, och jag vet
            att många andra kommuner just planerar för allergisanering och
            kommer att se bidraget som något positivt. De har redan lagt in
            pengar i budgeten därför att de tvingas se till att barnen har
            en bra arbetsmiljö.
          </note>
          <note n="406c19f6">
            Det är orimligt att våra barn skall sitta och få ökade allergiska
            besvär. Den huvudvärk som ofta är en följd av detta leder naturligtvis
            till att de inte kan tillgodogöra sig undervisningen på det sätt
            som de skulle kunna göra om de hade bra arbetsmiljö.
          </note>
          <note n="e389eb3b">
            Jag tror att ingen av oss i riksdagen skulle acceptera att sitta
            i den här lokalen, om den vore mögelskadad, om ventilationen vore
            så dålig att så fort vi sitter här får vi huvudvärk, mår illa,
            får astmabesvär osv.
          </note>
          <note n="be984fe0">
            Det är en självklarhet att detta skall åtgärdas nu.
          </note>
          <note n="eb1029da">
            Anf. 21 CARL BILDT (m) replik
          </note>
          <note n="8ee60af0">
            Fru talman! Det var ett relativt långdraget sätt att inte svara
            på frågan.
          </note>
          <note n="fc076ce7">
            Allergisanering bedrivs ju. Det finns program för det i både
            stat och kommuner. Det har vi prioriterat, och det finns åtskilligt
            av det.
          </note>
          <note n="fc172ccd">
            Det ni säger med uppgörelsen är att ni skall ta pengar från annat
            till att göra mer allergisanering. Det kan jag förstå som en politisk
            prioritering. Politik är att prioritera. Men att prioritera någonting
            är att prioritera bort någonting annat.
          </note>
          <note n="51747c35">
            Nu skall ni ta 6 miljarder kronor ur kommunala budgetar och landstingsbudgetar
            som man där har ansett skall användas till någonting annat, t.ex.
            barnomsorg, skola, sjukvård - inte vet jag - och använda till
            allergisanering.
          </note>
          <note n="ebb9a79f">
            Min enkla fråga är: Var anser Miljöpartiet och herr Sundström,
            som jag hälsar välkommen till denna kammare - det brukar tillhöra
            artigheten att vara här från början - att man skall ta dessa pengar?
          </note>
          <note n="c1720e74">
            Anf. 22 MARIANNE SAMUELSSON (mp)
          </note>
          <note n="5bfa8cdb">
            replik
          </note>
          <note n="5717ed6c">
            Fru talman! I vår budget hade vi faktiskt anslagit 3
          </note>
          <note n="414b5d6e">
            miljarder för allergisanering. Vi har budgeterat det.
          </note>
          <note n="5dc8efb4">
            Vi tänker inte tvinga kommunerna att sanera skolor som de inte
            vill sanera. Vi har kommunalt självstyre. I de kommuner där vi
            sitter med i fullmäktige har vi har drivit frågan att de skolor
            som är dåliga ur allergisynpunkt skall åtgärdas. Vi vet av erfarenhet
            att det är många kommuner som ligger i startgroparna för denna
            typ av jobb.
          </note>
          <note n="1d09a92c">
            När de får två miljarder för dessa jobb underlättar det för dem
            att komma i gång. De får det gjort snabbare. Vi får i gång byggbranschen
            - en icke oväsentlig del i vårt samhällsliv.
          </note>
          <note n="01e6e9dd">
            Anf. 23 ALF SVENSSON (kds)
          </note>
          <note n="de105dd1">
            Fru talman! Trots debatten här i dag vågar jag påstå att det
            är en ganska bekväm sist för Socialdemokraterna. Det ena oppositionspartiet
            efter det andra -
          </note>
          <note n="dd37e27a">
            för att inte säga allihop - skriver i sina motioner att de är
            beredda att spara.
          </note>
          <note n="c65a9ade">
            När Ingvar Carlsson, Mona Sahlin och Göran
          </note>
          <note n="28d7340e">
            Persson väl lämnade sitt oppositionspolitiska koncept och gick
            över till att, som i detta budgetsammanhang, använda sig av "den
            enda vägen" som besparingsvägen, kan man i varje fall räkna med
            att Moderata samlingspartiet finns där som en mycket pålitlig
            besparingskompanjon.
          </note>
          <note n="368160c7">
            Det måste förstås vara svårt för väljarna att förstå eller veta
            om det är socialdemokratisk politik eller högerpolitik att sänka
            bidragsnivån, bestämma att ersättningsnivåer i socialförsäkringssystemen
            skall ned till 75 %, försämra för pensionärer och ta än mer pengar
            från kommunerna. Det kan inte vara lätt för väljaren att veta
            om detta är socialdemokratisk politik eller högerpolitik.
          </note>
          <note n="423f1297">
            "Väljarna ville ha en vänsterpolitik" säger Gudrun
          </note>
          <note n="c620d0d4">
            Schyman gång efter annan. Det kan man säga, men vad är då vänsterpolitik,
            Gudrun Schyman? Är det vänsterpolitik som ni är med om att stötta
            och stödja och göra uppgörelser runt, dvs. att sänka, försämra
            och dra ned? Jag tror i varje fall inte att folk i allmänhet tidigare
            har kallat det för vänsterpolitik.
          </note>
          <note n="148ec0c3">
            Jag säger inte detta, fru talman, för att ironisera.
          </note>
          <note n="6b55cac9">
            Jag säger det enbart för att visa vilka rekyler eller bumerangeffekter
            socialdemokrater ute i landet nu måste uppleva. De idéer som Socialdemokraterna
            förkastade under förra mandatperioden återanvänder man nu med
            råge i regeringsställning. Man kan faktiskt tala om ett slags
            politikens kretslopp. Borgerliga idéer återanvänds av Socialdemokraterna.
          </note>
          <note n="c05d997a">
            Vi vet allihop att varken den förra regeringen eller den nuvarande
            regeringen sparar av någon illvilja.
          </note>
          <note n="c6d0adda">
            Man gör det för att verkligheten kräver det - för att
          </note>
          <note n="d6a21b9b">
            Sverige inte skött sin ekonomi under 20-25 år.
          </note>
          <note n="fbb08088">
            Jag tror att det skulle vara politiskt hälsosamt och debattsanerande
            om regeringspropositionen och de ekonomisk-politiska motioner
            som nu lagts fram kunde få visa människor att Socialdemokraternas
            oppositionspolitik och etiketterande i mångt och mycket bara var
            ett sprakande spel för galleriet, ett taktiserande för att inbilla
            folk att inga besparingar var nödvändiga.
          </note>
          <note n="45ed38d0">
            Vi påstår inte att det är fel att socialdemokrater och moderater
            nu faller i varandras armar i ett slags sparandets symbios. Vi
            bara noterar att nedskärningar är nedskärningar vare sig de är
            skrivna i rött eller blått.
          </note>
          <note n="81688cfa">
            Jag tror nog att man ute i samhället, på gator och torg, framför
            TV-apparater, runt frukostbord och på verkstadsgolv kan acceptera
            åtstramningar och uthärda dem, bara man ser att åtstramningarna
            är någorlunda rättvisa. Det är inte Socialdemokraternas nedskärningar.
          </note>
          <note n="717df7d0">
            Fru talman! Sverige befinner sig för närvarande i en uppåtgående
            konjunktur. Exportindustrin sjuder av kraft. Men det gigantiska
            problemet kvarstår. Många människor upplever sig inte vara efterfrågade.
            De får inte känna att de behövs. De utsätts inte för förväntningar.
            Vi måste alla därmed tillsammans se till så att många fler får
            meningsfulla arbetsuppgifter och får uppleva delaktighet i samhället.
            Vi måste få fart på kompetensutveckling, locka flera till att
            skaffa sig ytterligare kunskap osv.
          </note>
          <note n="7d7dda25">
            Det vore klokt, tror jag, om regeringen kunde ta sig ur sin egen
            blockering på arbetsmarknadspolitikens område. Naturligtvis känns
            det tungt för socialdemokrater, som så gärna vill monopolisera
            sysselsättningspolitiken åt sitt parti och som lovade att halvera
            arbetslösheten och få ned den till 5 % 1995, att nu tillstå att
            man inte alls klarar detta. Men vinn då en seger över er själva
            i regeringen! Tillstå att ni inte har någon patentmedicin att
            ordinera. Likaväl som ni givit upp idéerna om att arbetslöshetsersättningen
            inte skulle behöva sänkas och likaväl som ni socialdemokrater
            nu kan ta initiativ till att sänka ersättningsnivåer i socialförsäkringarna,
            likaväl borde ni kunna ta er ur föråldrade föreställningar om
            arbetsmarknadspolitiken.
          </note>
          <note n="82f39f76">
            Vi kristdemokrater tycker - hör och häpna - att det vore rimligt
            med ett slags politikens förbrödring för att se hur vi kan få
            fram nya riktiga jobb. Men det fordrar att vi tar kol på en rad
            gamla vanföreställningar. Företag måste få göra vinster för att
            kunna investera och skapa nya jobb. Arbetslagstiftningen måste
            stå på nyanställandets sida. Tjänstesektorn måste släppas loss
            och få skapa arbete. Det riskvilliga kapitalet får inte diskrimineras,
            och uppfinningar och innovationer måste tas till vara.
          </note>
          <note n="b44c0f50">
            Fru talman! Under valrörelsen talade Ingvar
          </note>
          <note n="a224fdba">
            Carlsson om sin egen barndom och om hur knapert och slitsamt
            barnfamiljer hade det då. Det var berättelser som många kände
            igen sig i och som många, tror jag, tog till sig. Det var berättelser
            från en tid som ingen vill ha tillbaka.
          </note>
          <note n="67d94ea0">
            När vi nu läser den socialdemokratiska regeringens budget kan
            vi inte bli annat än förvånade. Jag har själv grubblat och undrat,
            och jag måste få fråga Ingvar Carlsson: Hur kan det komma sig
            att ni lägger så tunga bördor på barnfamiljerna? Det stämmer inte
            alls med berättelserna från valrörelsen då ni lovade att skona
            de ekonomiskt svaga grupperna.
          </note>
          <note n="1c933c44">
            Nu kommer er politik att driva flerbarnsfamiljer till socialen,
            som det brukar heta. Detta måste väl ändå upplevas smärtsamt för
            en socialdemokratisk regering.
          </note>
          <note n="11410d0e">
            Fru talman! Det är vår bestämda uppfattning att flerbarnstilläggen
            måste tillbaka till den nivå som rådde innan ni socialdemokrater
            tog regeringsmakten.
          </note>
          <note n="943a505d">
            För oss kristdemokrater kommer det aldrig att vara något annat
            än självklart att föräldrar skall kunna välja den omsorgsform
            som de anser vara bäst för det egna eller de egna barnen. Är det
            inte, fru talman, mycket märkligt att det skall behöva sägas i
            vårt land, i en demokrati som vår? Föräldrarna, som är experter
            på sina barn, skall betros av Sveriges riksdag och regering att
            få välja just den omsorgsform som de tror, är övertygade om och
            har resonerat sig fram till är den bästa omsorgsformen för det
            finaste de har -
          </note>
          <note n="d4148780">
            barnen. Nu har ni, med hjälp av barnomsorgslagen, försatt föräldrar
            och kommuner i en mycket brydsam och ekonomiskt påfrestande situation.
            Barnomsorgslagen kostar kommunerna 5 miljarder, säger man på
          </note>
          <note n="c73acaa4">
            Kommunförbundet. Den kostnaden nämner ni socialdemokrater aldrig
            med ett kommatecken.
          </note>
          <note n="8eca2d4a">
            Glöm heller inte att ni socialdemokrater försökte jaga livet
            ur oss kristdemokrater för att vi var med om en besparing på något
            över 3 miljarder på kommunerna, när ni nu själva skall ta av kommunerna
            bortemot
          </note>
          <note n="c2d5ffc0">
            20 miljarder utan att darra på manschetterna. Jag säger det igen:
            För oss kristdemokrater är det en ideologisk självklarhet att
            värdera familjens och föräldrarnas förmåga att välja och besluta.
          </note>
          <note n="b9eda3a5">
            För oss är det också viktigt att nu, när ekonomin fordrar besparingar,
            på något sätt behovspröva barnbidraget. Vi har alltid försvarat
            det generella barnbidraget. Men skall barnfamiljer nu uppleva
            något slags rättvisa, så är det nödvändigt, tror vi, att besparingarna
            på barnbidraget inte går ut över de barnfamiljer som i dag lever
            på marginalen.
          </note>
          <note n="8b07d927">
            När det gäller behandlingen av de ekonomiskt sämst ställda pensionärerna
            känner vi heller inte igen socialdemokraterna. Man undrar vad
            som har tagit åt er. Vi är många som kommer ihåg socialdemokraternas
            tal om att bära varandras bördor. Ni hade faktiskt en hel kampanj
            om detta, i tidning efter tidning, där ni citerade orden "bära
            varandras bördor". Men hur kan ni då, Ingvar Carlsson, behandla
            de äldre på det sätt som nu föreslås i budgeten? Överge era idéer
            som innebär att pensionärer med små inkomster drabbas.
          </note>
          <note n="d588d7df">
            Gör det, Ingvar Carlsson! Överge de idéerna och låt de ekonomiskt
            sämst ställda pensionärerna skonas från era hårda neddragningar.
          </note>
          <note n="510bf856">
            Fru talman! Svenska staten har en gigantisk skuld.
          </note>
          <note n="673f1055">
            Budgetunderskotten är förskräckande. De här debattdagarna i riksdagen
            kommer inte minst att handla om hur vi skall få stopp på skuldutvecklingen.
            Det är en nödvändighet, anser vi kristdemokrater, att vi alla
            är med och tar ett ansvar. Men för oss kristdemokrater är det
            också angeläget att få stopp på utvecklingen av miljöskulden.
            Det verkar nästan som om ni i regeringen har lämnat över miljöfrågorna
            till Finansdepartementet och fogligt finner er i att miljöskulden
            nonchaleras. Vi kristdemokrater tycker, som det har sagts från
            annat håll tidigare, att skatteväxlingen för miljön skall påbörjas
            nu. Inför en avfallsskatt och ta de pengarna till att sänka arbetsgivaravgifter.
            Satsa också en del av de pengarna på ytterligare insatser för
            att rädda Östersjön och en del på att kalka försurade landskap
            och på eftersatt miljöforskning.
          </note>
          <note n="ede47caf">
            Fru talman! Välfärd handlar om pengar, om att socialförsäkringssystemen
            fungerar, om att vi människor har det materiellt acceptabelt.
            Men välfärd handlar verkligen också om att få andas ren luft,
            dricka rent vatten och äta mat som gör skäl för beteckningen livsmedel.
            Vi vet ju alltför väl att lycka och trivsel inte står i någon
            absolut relation till bankkonton eller lönekuvert. Men frågan
            är allt om den insikten tillräckligt speglas i våra debatter och
            vår opinionsbildning.
          </note>
          <note n="23446a89">
            Fru talman! Är det inte så att vi politiker borde, mer än vad
            som ofta hittills varit fallet, bilda opinion för de goda idealen?
            För oss kristdemokrater är det en självklarhet, som ni vet, att
            ivra för att skolan skall ge eleverna motivation att söka det
            som är rätt och sant, att de etiska värderingar som står för det
            demokratiska människovärdet och för respekt och omtanke om medmänniskan
            skall genomsyra undervisningen. Är det inte vår uppgift, som politiker,
            att visa på framtidsvisioner? Framtidsvisioner handlar om en hel
            världs situation. För oss kristdemokrater kan aldrig uländerna,
            de globala rättvisefrågorna skjutas åt sidan.
          </note>
          <note n="76b49e96">
            Och vi begriper inte hur ni socialdemokrater kan dra ner på omtanken
            om jordens allra fattigaste. För oss är fred och frihet, engagemang
            för medmänniskor och initiativ för att värna miljöer en ideologisk
            självklarhet.
          </note>
          <note n="dd9c5c64">
            Fru talman! Vår svenska demokratiska debatt behöver vitaliseras.
            Ointresset för politik och politiker får inte rota sig ännu djupare.
            Varje människa måste få känna respekt för sin integritet. Därför
            är kraven på jämställdhet de självklaraste krav i världen för
            alla som står upp för demokratins människovärde. Därför måste
            vi alla få uppleva att det går att påverka den egna situationen
            och ta ansvar för medmänniskors.
          </note>
          <note n="a203864a">
            Jag tror inte på en framtid fylld med politiskt förmynderi.
          </note>
          <note n="d69a6cad">
            Jag nämnde jämställdhet. Jag kan gärna säga att vi kristdemokrater
            inte har varit så bra som vi ville och borde vara. Men jag lovar
            att vi skall engagera oss mycket mer framöver i de frågorna.
          </note>
          <note n="1310cea7">
            Fru talman! Vi får inte glömma att bakom allt tal om miljarder
            och paragrafer, bakom finansplanens många diagram, finns den lilla
            människan, och till den lilla människan bör vi allt räkna oss
            allihop. Det är därför vi kristdemokrater så mycket talar om de
            små nära miljöerna, om familjemiljöns oersättliga roll och om
            individens okränkbara värde. Den politiska debatten måste också
            rymma insikten om att det inte hjälper en människa om hon vinner
            hela världen men förlorar sig själv.
          </note>
          <note n="472f6a53">
            Fru talman! När tidningarna slår upp rubriker om att kroniska
            cancerpatienter inte kan få behålla en sängplats och få önskad
            vård, när det påstås att långvårdssjuka får stoppa i sig lugnande
            tabletter för att personalen inte hinner bry sig om dem, när talesmän
            för läkarkåren börjar orda om att man nog måste börja prioritera
            inom vården och satsa på de samhällsekonomiskt lönsamma - då passar
            det inte att någon av oss ordar om välfärd. Då får det inte handla
            om att den ene skall slå den andre i huvudet med motionsluntor
            och självberöm. Då tycker jag att vi allihop, oberoende av partitillhörighet
            eller blocktillhörighet, rätt och slätt skall tillstå att prioriteringarna
            är fel, att talet om välfärdssamhälle inte bara haltar utan håller
            på att övergå i cynism för en del.
          </note>
          <note n="ad31c919">
            Fru talman! Är det kanske så att en ekonomiskpolitisk debatt
            mer borde rymma inslag av det ovärderliga? När ensamheten, som
            är ett av vårt lands största sociala problem, plågar, så är det
            den rikedom som gemenskap ger som eftertraktas. Innehållet i propositioner
            eller ekonomisk-politiska motioner kan då te sig långt borta.
            När barnmisshandeln ökar och när tidningssidor fylls av våld och
            otrygghet, då är det något slags motkraft som fordras. Då är det
            de värden som står för trygghet och respekt för medmänniskan vi
            söker. Det etiskt neutrala samhället kan aldrig bli något välfärdssamhälle.
          </note>
          <note n="44879509">
            Fru talman! Jag tror inte att kommunen kan vara mamma och staten
            pappa. Jag är övertygad om att vi måste bli mer medborgare, lära
            oss och varandra att det är vi människor som tillsammans skapar
            välfärden. Jag tycker att vi skall fråga oss: Var gick det snett?
            När kom rättighetskraven att helt överskugga våra skyldigheter?
            När började vi inbilla oss att samhället klarar sig utan idealitet?
          </note>
          <note n="59388ce1">
            Om politiska partier, om fackföreningsrörelser, om alla dessa
            oumbärliga folkrörelser, om kyrkor och samfund, om lärarkolleger
            och elevgrupper, om familjer och släktrelationer inriktade sig
            på att skapa värme, trygghet, bry sig om - skulle då våldsdebatten
            mojna, skulle intresset för vanvettiga videofilmer avta? Ja, jag
            tror det. Skulle ensamhet och tristess släppa greppet om medmänniskor?
            Det tror jag också.
          </note>
          <note n="a2656395">
            Fru talman! Den ekonomisk-politiska debatten kan inte fylla medborgarnas
            vardag med livskvalitet. Men jag vet att besluten här i kammaren
            kan skapa goda förutsättningar. Det är för att skapa de förutsättningarna
            vi kristdemokrater vill engagera oss, väl medvetna om att det
            fordras något mer än enbart exercis om kronor och ören.
          </note>
          <note n="b7453e24">
            Anf. 24 Statsminister INGVAR
          </note>
          <note n="7f13096e">
            CARLSSON (s)
          </note>
          <note n="31b2e221">
            Fru talman! Efter att ha lyssnat på oppositionen vill jag börja
            med två reflexioner.
          </note>
          <note n="1c8e5995">
            Den ena reflexionen är att de fyra borgerliga partierna agerar
            som om de aldrig hade varit i närheten av
          </note>
          <note n="fd35f3b7">
            Rosenbad, som om de hade befunnit sig på ljusårs avstånd från
            ansvarstagande för det här landet, med våldsamma attacker på socialdemokratin
            - som har regerat i fyra månader - och med en framställan som
            om de själva inte hade något som helst inflytande över svensk
            politik.
          </note>
          <note n="2e492ca0">
            Vad är sanningen, Alf Svensson t.ex.? Jo, ni överlämnade en statsskuld
            till den socialdemokratiska regeringen att ta ansvar för och som
            kostar bara i räntor när vi skall göra budgetarbetet ungefär 130
          </note>
          <note n="1116267b">
            miljarder kronor. Ni överlämnade en krona som har sjunkit med
            25-30 %. Ni ställer oss i situationen att ta det här landet ur
            krisen, och det skall vi göra. Men det är hyckleri, Alf Svensson,
            att samtidigt stå här och utlova nya statsutgifter, samtidigt
            som ni kritiserar oss för att vi måste komma till rätta med det
            elände - för att inte säga den konkurs - som ni höll på att ställa
            till för Sverige.
          </note>
          <note n="0b8f34f9">
            Ärade kammarledamöter samt tittare och lyssnare, ställ Alf Svenssons
            inlägg med löften om ökade utgifter på det sociala området mot
            Carl Bildts inlägg med våldsam kritik mot socialdemokratin för
            att vi inte sparar tillräckligt mycket! Är det någon av er som
            kan tro att de för fyra månader sedan satt i samma regering? Vad
            vi kan göra är att se till att det dröjer väldigt länge innan
            de får regeringsansvaret. Nu förstår jag varför det gick så åt
            skogen för Sverige som det gjorde.
          </note>
          <note n="ccceb0c1">
            (Applåder)
          </note>
          <note n="c80fe126">
            Den andra reflexionen gäller bittre Bildt i dag.
          </note>
          <note n="e04b8a12">
            Han har fortfarande inte kommit över valresultatet.
          </note>
          <note n="42214b50">
            Men det är ändå väljarna som bestämmer. Han klagar över debattreglerna
            och över närvaron i regeringsbänken. Men jag tror nog, Carl Bildt,
            att det andelsmässigt är fler statsråd närvarande än det finns
            moderata ledamöter i kammaren.
          </note>
          <note n="974c88ce">
            Carl Bildt klagar över att vi får majoritet för våra förslag
            i riksdagen. Ja, det är klart. Med Carl Bildts erfarenheter från
            Ny demokrati och den ena krisen efter den andra förstår jag att
            han är litet avundsjuk.
          </note>
          <note n="f533deec">
            Han klagar över Näringslivsrådet, som vi har inrättat.
          </note>
          <note n="693db99e">
            Ja, men tänk om Carl Bildt hade kommit på tanken att försöka
            få en brygga till dem som han hade litet avstånd till - ett fackligt
            råd, ett råd för de offentliganställda, ett råd för de arbetslösa
            eller ett råd för kvinnor. Det hade kanske blivit en något mindre
            dålig politik på det sättet, Carl Bildt!
          </note>
          <note n="6bccb41a">
            Jag kan ta rådgivarnas revolt, som Carl Bildt talade om. Men
            Carl Bildt fick ju möta väljarnas revolt, och det tror jag känns
            värre. Sent omsider har ändå en borgerlig eftervalsdebatt startat.
            Det var ändå ett av de sämsta valen någonsin för borgerligheten.
            Särskilt djuplodande är väl den debatten i stort sett inte, och
            inte heller så självkritisk. Moderaterna skyller ju valnederlaget
            på Folkpartiet och Centern. Centern skyller nederlaget på Folkpartiet
            och Moderaterna.
          </note>
          <note n="26913989">
            Kds skyller valnederlaget på Socialdemokraterna, trots att vi
            inte var med i regeringen. Folkpartiet har haft nog med att byta
            partiledare. Men Bengt Westerberg har sagt att huvudorsaken till
            Folkpartiets tillbakagång är att man samarbetat med Moderaterna.
            De är alltså rätt skickliga på att hitta fel hos andra än hos
            sig själva!
          </note>
          <note n="45582b9b">
            Men nog är de tre borgerliga regeringsåren värda en något mer
            ingåendE analys. Vi fick faktiskt under de tre åren uppleva en
            tredubbling av arbetslösheten i
          </note>
          <note n="f64e721b">
            Sverige. Vi fick en fördubbling av statsskulden, och vi fick
            ett nyliberalt systemskifte som gjorde att svenskarna inte kände
            igen sitt land. Det var, Alf
          </note>
          <note n="7667a745">
            Svensson, under den borgerliga regeringsperioden!
          </note>
          <note n="c8d22551">
            Det var ni som inledde neddragningen av flerbarnstilläggen, Alf
            Svensson! Det skorrade därför litet illa när Alf Svensson nyss
            stod här i talarstolen. Detta gjorde ni alltså, trots att ni lät
            statsskulden rusa i väg.
          </note>
          <note n="cb713cb6">
            Förtroendet ökade ju inte i valrörelsen när statsminister Bildt
            och finansminister Wibble skyllde räntechocken på Socialdemokraterna,
            trots att det var ni som var i regeringsställning. Det här kunde
            inte dölja att regeringen var sönderkörd. Den borgerliga regeringen
            saknade ett eget ekonomiskt alternativ och stod handfallen inför
            de problem som den själv hade skapat. Den borgerliga regeringen
            abdikerade i realiteten månader före valdagen. Ansvaret för detta
            måste framför allt läggas på det parti som innehade statsministerposten
            och på statsministern själv.
          </note>
          <note n="aa3dd3c7">
            Olof Johansson konstaterade i helgen: Från våren
          </note>
          <note n="7fe13726">
            1994 saknades det ledarskap i regeringen. Förfallet gick så långt
            att Moderaterna inte ens vågade, eller kanske inte orkade, presentera
            det egna partiets ekonomiska alternativ.
          </note>
          <note n="64a69626">
            Det "bidde en meny", för att använda Carl Bildts ord - en meny
            där journalisterna skulle gissa vad som var det moderata ekonomiska
            alternativet. Men samtidigt krävde Moderaterna att Socialdemokraterna
            skulle redovisa detaljerade sparförslag. Och det gjorde vi!
          </note>
          <note n="528130ca">
            Det program som vi tog om en förstärkning av statens budget på
            95 miljarder kronor i höstas redovisade vi före valet. Och mycket
            riktigt, Olof Johansson, vi sade att vi därutöver kan behöva ta
            till ytterligare åtgärder. Vi underströk det framför allt sedan
            vi hade fått den sista räntechocken under den borgerliga regeringsperioden.
          </note>
          <note n="735fe271">
            I TV:s utfrågning exemplifierade jag att det kan bli nödvändigt
            att skära i barnbidragen, därför att vi först och främst slår
            vakt om verksamheten i barnomsorgen, i skolan och i sjukvården.
            Men var hade vi haft pengar till detta, Alf Svensson, om den borgerliga
            politiken hade fått fortsätta med betydande skattesänkningar?
          </note>
          <note n="a9fc7333">
            Jag tog häromdagen del av en tidningsartikel om
          </note>
          <note n="0c4d333f">
            Moderaterna som jag fann intressant. Uppriktigt sagt har jag
            när jag haft med Moderaterna att göra tyckt att det är ett ganska
            omodernt parti, att man har väldigt gammaldags idéer och tänkande
            om ledarskap och att man agerar ganska auktoritärt.
          </note>
          <note n="ea27f314">
            Detta kom till uttryck genom en ledande moderat kvinna, ledamot
            av denna kammare. Hon säger att det är ett oerhört hierarkiskt
            parti, där få vågar avvika från den gängse uppfattningen och där
            få utanför den innersta kretsen tillåts synas. Hon säger också:
            Gruppen kring Carl Bildt vill hålla på med samma saker som han,
            och då blir det ingenting om jämställdhet, sociala frågor, kultur
            och invandrarpolitik. De vet bäst själva, och folk i partiet är
            lydiga. Sedan säger hon:
          </note>
          <note n="bfbc5b5a">
            Ibland får man nästan blodstörtning. De är okunniga om kvinnor.
          </note>
          <note n="beff086b">
            Jag förmodar att det är följande passus i den moderata rapporten
            som hon då tänker på: Vi är säkra på att det är möjligt att öka
            det kvinnliga deltagandet i den moderata politiken utan att göra
            avkall på kvalitetskraven.
          </note>
          <note n="2ee2dcd4">
            Det är inte år 1895 utan år 1995 som detta skrivs i en moderat
            rapport. Gudrun Schyman, det är alltså inte bara i medicinska
            läroböcker som man kan läsa häpnadsväckande saker utan också i
            det största oppositionspartiets senaste politiska dokument. Jag
            förstår att moderata kvinnor kan få blodstörtning för mindre.
          </note>
          <note n="aa525233">
            Jag skulle vilja fråga Carl Bildt: Är det bra att moderata kvinnor
            riskerar blodstörtning när de läser era rapporter? Det vore intressant
            att få reda på det.
          </note>
          <note n="72c74e90">
            Ja, det här är alltså vad som kan sägas efter 36
          </note>
          <note n="76479509">
            månader av borgerlig politik. Jag lyssnade på Carl
          </note>
          <note n="1e8730f3">
            Bildt här och han framställde det så att det nu kommer en artikel
            i Financial Times och att Sverige där kanske är med på en lista
            över länder som har svag ekonomi.
          </note>
          <note n="eeef26cf">
            Han visste det inte. Han visste bara att det skulle komma en
            lista. Men han tog ut den i förskott och sade: Där finns nog Sverige
            med. Ja, vem har i så fall ansvaret, Carl Bildt? Är det den regering
            som har suttit i fyra månader och nu lägger sin första budget
            eller är det den regering som har haft ansvaret i 36
          </note>
          <note n="3d652ad1">
            månader?
          </note>
          <note n="95933034">
            Sedan skall kanske Carl Bildt vara litet försiktig.
          </note>
          <note n="0d4a3d60">
            Den minnesgode erinrar sig säkert den förra debatten som vi hade
            här i kammaren. Bildts stora slagnummer då var en färsk OECD-rapport
            som han ansåg vara beviset för att den socialdemokratiska politiken
            inte hade lyckats. Han raljerade över att finansministern försökte
            att klara sig på en presskonferens genom att säga att han inte
            hade läst rapporten, och han drog slutsatsen att inte heller jag
            hade läst OECD:s rapport.
          </note>
          <note n="b06ddf24">
            Det hade bara den supereffektive Carl Bildt gjort.
          </note>
          <note n="0d15d361">
            Men ack så fel det kan gå. Såväl Göran Persson som jag kände
            en viss skepsis när vi fick se OECD:s siffror. Därför beslöt vi
            oss för att verkligen läsa rapporten och att kontrollräkna. När
            vi hade läst den visade det sig att OECD hade räknat fel, och
            grovt fel.
          </note>
          <note n="d44cddf2">
            Det påstods att statsskulden var över 120 miljarder kronor högre
            än vad den var i verkligheten. Skuldkvoten, statsskuldens andel
            av BNP, beräknade OECD till
          </note>
          <note n="ce78ecf7">
            83,5 % 1993. Rätt siffra skulle ha varit 75 %.
          </note>
          <note n="40d706d0">
            Antingen hade Carl Bildt inte läst eller inte förstått. Det allvarliga
            var att Carl Bildt genom att okritiskt använda OECD:s siffror
            skadade landet. Vi fick ju en tid senare dessutom en nedgradering
            av Sverige.
          </note>
          <note n="0f611cc4">
            Jag tycker att oppositionsledaren faktiskt har ett visst ansvar
            att välja sina ord inom och utom landet så att han inte i onödan
            och i partinit skadar landet, för det handlar om att skada nationen.
            Det handlar om att försvåra och fördyra för svenska företag och
            det handlar om att göra det onödigt tungt och besvärligt för enskilda
            människor.
          </note>
          <note n="15d4aef4">
            Nu har vi alltså haft fyra månader med en socialdemokratisk politik.
            Under den tiden har Sverige klarat den svåra processen att bli
            medlem i den europeiska unionen.
          </note>
          <note n="b16de379">
            Under hösten fattades beslut om förstärkning av statsbudgeten
            med 95 miljarder kronor. Nu har vi lagt fram förslag om ytterligare
            22 miljarder i utgiftsnedskärningar. Vi bedömer att det blir en
            halvering av underskotten i statsbudgeten till 1996. Bytesbalansen
            beräknas ge ett överskott under 1995 och 1996 med sammanlagt 80
            miljarder kronor. Industriinvesteringarna ökar med 30 % år 1995
            och med 20 % år 1996.
          </note>
          <note n="2438bf00">
            Industriförbundets småindustripanel spår att byggnads- och anläggningsverksamheterna
            kommer att öka med 90 % och maskininvesteringarna med 30 %
          </note>
          <note n="7d3794c8">
            1995. Detta, Lars Leijonborg, är skarpa, klara och bra besked
            - vassa enligt Lars Leijonborgs egen partiledares vokabulär. Det
            visar under en socialdemokratisk regering på en oerhörd framtidstro,
            vilja att satsa och investera.
          </note>
          <note n="3dfd95e2">
            Till nästa gång skulle jag ändå vilja föreslå Lars
          </note>
          <note n="026fd5ad">
            Leijonborg, innan han använder Skytte som talskrivare med all
            den kompetens han har, att titta på de breda grupperna av småföretagare
            och dem som är inom näringslivet och industrin. Jag begär inte
            att han skall titta på Volvos investeringar, för då blir detta
            ännu ljusare, sett utifrån industrisynpunkt.
          </note>
          <note n="2de433f5">
            Jag vill gärna, herr talman, säga något om kampen mot arbetslösheten,
            eftersom den för socialdemokratin är en så oerhört viktig fråga.
            Jag tycker att den av oppositionen har behandlats väldigt vårdslöst,
            för att inte säga att den mer har försökt att agitera mot socialdemokratin
            än att ta allvarligt på sakfrågan.
          </note>
          <note n="084f9d9a">
            Vi lägger fram 50 konkreta förslag efter fyra månader i regeringsställning
            för att nu göra vad inget annat land som har släppt i väg arbetslösheten
            till dessa nivåer har klarat, nämligen att ta sig ur massarbetslösheten.
            Det innebär först och främst fler företag och företagare.
          </note>
          <note n="e3b61d20">
            De nya arbetstillfällena måste i mycket stor utsträckning komma
            i näringslivet. Vi vill medverka till en snabb förnyelse och utveckling
            av företagen.
          </note>
          <note n="d0e2d21e">
            Genom att ompröva statens engagemang i Atle och Bure kan resurser
            frigöras för att stödja företag i ett tidigt utvecklingsskede.
          </note>
          <note n="a26512cb">
            Genom AP-fondens möjligheter att förvärva aktier i små och medelstora
            företag liksom det riskkapitalavdrag som regeringen överväger
            skapas ytterligare riskkapital.
          </note>
          <note n="340adbe7">
            Vi vill avsätta ytterligare resurser till det särskilda företagarlånet
            till kvinnliga företagare.
          </note>
          <note n="92bebc1b">
            Vi vill skapa nya jobb i näringslivet. Det handlar om att hävda
            arbetslinjen.
          </note>
          <note n="2ef859ab">
            Under de borgerliga åren satsades 100 miljarder kronor för passiv
            arbetslöshetsersättning. Vi vill steg för steg föra över detta
            i aktiva åtgärder. Det innebär att det nya anställningsstödet
            beräknas omfatta 70 000
          </note>
          <note n="67fd61f5">
            personer. På kort tid kan vi skapa runt 30 000 nya fasta jobb.
            Det betalar sig självt om vi får en 40-
          </note>
          <note n="e1a16bd9">
            procentig effekt på detta stöd.
          </note>
          <note n="2a9803fa">
            I ett läge med massarbetslöshet och där man saknar alternativ
            kan jag inte förstå att det bara är ett parti, nämligen Miljöpartiet,
            som har varit berett att verkligen fullt ut diskutera och följa
            upp denna idé.
          </note>
          <note n="bc879e3c">
            Genom denna uppgörelse satsar vi dessutom på en bättre inomhusmiljö.
            Vart tredje barn, Carl Bildt, drabbas av allergi och överkänslighet.
            Vårt förslag innebär ju att vi effektivt och snabbt kan bekämpa
            något som håller på att bli en mycket allvarlig folksjukdom.
          </note>
          <note n="7781a441">
            Carl Bildt är inte den som mot denna bakgrund skall tala om statens
            och kommunernas finanser. Ni vill ju dra in utan att använda pengarna
            till något sådant här. För att sänka skatten för höginkomsttagarna
            vill ni dra in från kommuner och landsting, så det angrepp som
            Carl Bildt gjorde tidigare hade osedvanligt dålig grund.
          </note>
          <note n="d7cb8a37">
            Vi vill satsa på ett kunskapslyft för arbete genom att åstadkomma
            en återkommande utbildning för den svenska arbetskraften.
          </note>
          <note n="59be0993">
            Vi vill särskilt satsa på naturvetare och tekniker för att stödja
            en viktig del av vårt samhälle.
          </note>
          <note n="26dd8e91">
            Vi vill ha en väg tillbaka med ömsesidiga åtaganden, så att man
            som arbetslös verkligen skall känna att vi gör allt för att man
            skall kunna återgå till arbete.
          </note>
          <note n="0ee414e7">
            Där vill vi pröva de s.k. arbetsföretagarna.
          </note>
          <note n="780d1c4c">
            När det gäller ungdomarna tror vi att det är extra farligt med
            den kontanta arbetslöshetsersättningen. Vi vill satsa alla resurser
            på att de unga människorna verkligen skall få jobb eller utbildning.
            Vi lägger resurserna där. Den ungdomsintroduktion som beslutades
            i samband med höstpropositionen beräknas bara den ge effekt för
            50 000 ungdomar.
          </note>
          <note n="bc8fbcff">
            Sammantaget leder denna politik till minst
          </note>
          <note n="0a139fbe">
            300 000 nya jobb. Det innebär att den öppna arbetslösheten kommer
            att sjunka med en fjärdedel.
          </note>
          <note n="3664fe37">
            Men detta är bara ett delmål. Vi måste lyckas med att ta oss
            ur massarbetslösheten, något som inget annat land har lyckats
            med. Arbetslösheten måste pressas ned tiondel för tiondel. Välfärdsnätet
            måste lagas maska för maska. Statsskulden skall först stabiliseras
            som andel av BNP till 1997 och därefter sänkas krona för krona.
          </note>
          <note n="15a8d9da">
            Jag vill, fru talman, avsluta med några ord om rättvisa. Förlåt,
            herr talman, jag trodde att det fortfarande var Birgitta Dahl,
            men hon brukar inte ge sig så snabbt. Jag beklagar, förste vice
            talman.
          </note>
          <note n="2e3543bc">
            Det finns två hörnstenar i den socialdemokratiska politiken.
            Kampen mot arbetslösheten är en hörnsten.
          </note>
          <note n="c3695a27">
            Den andra hörnstenen är rättvis fördelning. Här vill jag till
            de borgerliga partier som satt i regeringsställning och som nu
            försöker angripa socialdemokratin från vänster säga att den stora
            skillnaden, Alf Svensson, Olof Johansson och Lars Leijonborg,
            först är att vår politik ger resultat. Vi tar ned det underskott
            som ni släppte i väg. Det andra är att de som har bäst ställt
            får vara med och betala mera.
          </note>
          <note n="eedcfd6a">
            Vi genomförde en extra värnskatt. Vi har en kapitalskatt på 30
            %. Vi behåller förmögenhetsskatten, och det innebär i praktiken
            att de 10 % som har de högsta inkomsterna i Sverige får betala
            28 % av budgetsaneringen. De 10 % som har det sämst behöver bara
            hjälpa till med ungefär 5 %. Där ligger skillnaden mot den borgerliga
            politiken, som innebar att ni bara flög i väg utan styrsel och
            drog på oss ökade statsskulder och ökad ränta medan vi ser till
            att människor får hjälpa till att klara av detta efter bärkraft.
          </note>
          <note n="04cd9c5f">
            Det är den stora viktiga skillnaden i svensk politik.
          </note>
          <note n="c0ae857a">
            Vi gör något åt Sveriges problem. Alla måste hjälpas åt. En hel
            av del av dessa problem är mycket smärtsamma, men om vi hade fortsatt
            den borgerliga vägen, den s.k. enda vägen, då hade det bara varit
            en tidsfråga innan utländska långivare hade bestämt över politiken
            i Sverige. Vi vill kunna bestämma i eget hus. Vi fattar de svåra
            besluten. Vi åstadkommer en rättvis fördelning av bördorna. Därmed
            vågar vi säga att
          </note>
          <note n="1072ef06">
            Sverige nu går mot bättre tider.
          </note>
          <note n="ccceb0c1">
            (Applåder)
          </note>
          <note n="9f91e925">
            Anf. 25 CARL BILDT (m) replik
          </note>
          <note n="122421d2">
            Herr talman! Låt mig börja med att ge statsminister Ingvar Carlsson
            ett både personligt och politiskt råd. Att alldeles försöka att
            vifta bort vad framstående, utländska, internationella och finansiella
            bedömare anser om tillståndet och utvecklingsriktning i Sveriges
            ekonomi är lätt att göra i Sveriges riksdag, men det är svårt
            att göra i verkligheten. Gör man det för mycket, straffar det
            sig ganska ordentligt.
          </note>
          <note n="445418a7">
            Faktum är att vi nu har en uppgång i näringslivet.
          </note>
          <note n="ac0b2568">
            Men vi har också en oro när det gäller möjligheterna att klara
            statsfinanserna på sikt. Den oron har sin grund i att vi har sparat
            för litet och måste spara mera.
          </note>
          <note n="6d794053">
            Visserligen konstaterades det i den tidigare debatten mellan
            Lars Leijonborg och Gudrun Schyman att socialdemokratin är ett
            socialistiskt parti. Men det innebär inte att man måste förfalla
            till rent stalinistisk historieskrivning av den art som Ingvar
            Carlsson var ganska nära.
          </note>
          <note n="2dcf5fb0">
            Sanningen är ju den att i början av 90-talet dök svensk ekonomi
            rakt ner. Kjell-Olof Feldt har skrivit digra böcker om haveriet
            för den tredje vägens ekonomiska politik. Det var då som vi kom
            in i det som han kallade för arbetslöshetens stålbad. Det var
            förvisso tuffa år. Nu är vi på väg rejält uppåt sedan ett till
            ett och ett halvt år tillbaka.
          </note>
          <note n="60d30dc2">
            Under de tre år som de parlamentariska förhållandena var omvända
            i denna kammare minns ju alla som inte drabbats av stalinistisk
            historieskrivning att de politiska debatterna handlade om att
            bl.a. jag sade att vi måste spara, för annars klarar vi inte skuld
            och underskott, medan Ingvar Carlsson sade: Slösa mera, spara
            mindre! Han förordade ökade underskott och därmed ökad skuldsättning,
            samtidigt som han sade att detta var vägen framåt.
          </note>
          <note n="cb40e3ab">
            Välkommen till sparbastionen, Ingvar Carlsson!
          </note>
          <note n="5eec044d">
            Även socialdemokratin har nu insett att utgifter måste ner, och
            måste ner rejält. Annars klarar vi aldrig detta.
          </note>
          <note n="c5ccd76e">
            Under de fyra månader som Ingvar Carlsson har regerat har han
            huvudsakligen ägnat sig åt att höja skatter och åt dogmatiska
            återställare. Det som har skett innebär att man har fört en politik
            mot företagande och mot nya jobb, samtidigt som tomheten, tunnheten
            och innehållslösheten i den socialdemokratiska arbetsmarknads-
            och sysselsättningspolitiken har visats.
          </note>
          <note n="02596180">
            Det sades att arbetslösheten skulle ner till 5 %
          </note>
          <note n="666fb9e3">
            praktiskt taget omgående. Nu har vi fått regeringens egna kalkyler
            som visar att vi 1998 med jättefina antaganden ligger nästan nere
            under 10 %. Enligt
          </note>
          <note n="88771136">
            Långtidsutredningen, som publicerades tidigare i dag, kan det
            bli aktuellt med 5 % först 2010. Det blir väl med detta som med
            kärnkraftsavvecklingen, dvs. det blir väl inte så mycket med det
            heller. Men det är samma tidshorisont som nu gäller för de socialdemokratiska
            löftena vad gäller såväl sysselsättningspolitiken som kärnkraftsavvecklingen.
          </note>
          <note n="3ddd553d">
            Göran Skytte, som Lars Leijonborg har återgett, skildrar väl
            småföretagarnas förtvivlan över den situation som har uppstått.
            Nu får de dessutom beskedet av Ingvar Carlsson att AP-fonderna
            skall börja att köpa aktier i småföretag. Glöm inte löntagarfondsdebatten!
            Det är ju detta som det återigen handlar om.
          </note>
          <note n="dbbd72d6">
            Tror ni att detta är vägen att göra småföretagarna glada och
            lyckliga, misstar ni er ännu en gång.
          </note>
          <note n="af7dfb5a">
            Sedan har vi revolten från de rådgivare som Ingvar Carlsson själv
            har utsett. De säger så här: Enligt vår mening kommer regeringens
            politik med stor sannolikhet inte att ge den tillväxt som löser
            problemen, utan man hamnar ständigt i en situation där problemen
            blir bestående, där vi lever med arbetslösheten, där räntorna
            blir fortsatt höga. Det har Ingvar
          </note>
          <note n="700f7e24">
            Carlsson inte kunnat rätta till på fyra månader, men den kurs
            som han har haft under dessa fyra månader är en kurs som dess
            värre leder Sverige åt fel håll.
          </note>
          <note n="46825fc3">
            Anf. 26 Statsminister INGVAR
          </note>
          <note n="7f13096e">
            CARLSSON (s)
          </note>
          <note n="a0bb69a3">
            Herr talman! Carl Bildt avslutade med att tala om räntan. Ja,
            om vi jämför räntan veckan före valet när han var statsminister
            och räntan i dag, ligger den ca
          </note>
          <note n="8560456c">
            0,5 % lägre under min statsministertid. Jag är inte nöjd med
            det. Vi kommer att fortsätta att pressa ner räntorna. Jag är mycket
            optimistisk att det med vår politik kommer att gå åt rätt håll.
            Jag kan garantera denna kammare att Carl Bildts rekord, som är
            ett världsrekord, på 500 % kommer jag aldrig att uppnå.
          </note>
          <note n="ee0de389">
            Min ambition är att pressa ner räntorna. Det är viktigt för landet,
            och det är viktigt för företagsamheten, inte minst för de små
            företagen.
          </note>
          <note n="3cefd8d5">
            Jag försökte få Carl Bildt att något kommentera den moderata
            eftervalsdebatten. Jag vet inte hur många gånger Carl Bildt här
            har talat om rosornas krig. Nu pågår det åtminstone en tillstymmelse
            till debatt där man från kvinnosynpunkt ställer sig mycket förvånad
            över sättet på vilket moderaterna agerar.
          </note>
          <note n="da550a1a">
            Man ger inte utrymme för en diskussion om jämställdhetsfrågor,
            om sociala frågor, om biståndspolitik, dvs. om de mjuka frågorna.
            Någonting har väl
          </note>
          <note n="9b4313b4">
            Carl Bildat ändå att säga om detta!
          </note>
          <note n="a5258207">
            Och det är inte bara på kvinnosidan som man är i gång, utan det
            gäller även ungdomssidan, Carl Bildt.
          </note>
          <note n="1020bf4f">
            MUF-ordföranden Fredrik Reinfeldt sade nyligen att det ges så
            litet utrymme för individualism inom moderaterna. Först blir Carl
            Bildt av sina egna anklagad för att vara kollektivist, och i nästa
            sekund beskyller han mig för att vara stalinistisk i min historieskrivning.
          </note>
          <note n="aa495849">
            Borde inte Carl Bildt klara ut sin egen kollektivism i stället
            för att bekymra sig över min stalinism, för den har inte någon
            stor trovärdighet?
          </note>
          <note n="f60eb865">
            Jag har under efterkrigstiden varit ute och kämpat mer mot kommunism
            än vad Carl Bildt kan drömma om när det verkligen gällde att slåss
            mot kommunismen i Europa då kommunisterna var en maktfaktor.
          </note>
          <note n="acc80788">
            MUF-ordföranden säger vidare att det behövs mer av djävulens
            advokat inom moderaterna. Jag förstår vad han menar, men det är
            ändå inte det som jag saknar mest hos dem, utan det är de arbetslösas
            advokat, de hemlösas advokat, jämställdhetens advokat och rättvisans
            advokat. Mammon är redan väl företrädd.
          </note>
          <note n="4556f401">
            Men, Carl Bildt, är detta inte värt att ägna någon tanke åt?
            Ni anklagas för att vara mycket toppstyrda, mycket centraliserade
            och mycket smala i ert politiska handlande. Men jag har ingenting
            emot att diskutera ekonomi, om bara Carl Bildt vill koncentrera
            sig till detta.
          </note>
          <note n="ee95effe">
            Jag läste i min hemstads moderata tidning, Borås tidning, där
            man nyligen skrev att borgerligheten agerade som om partierna
            efter regeringsårens ansvar hamnat i försenad pubertet med behov
            att riktigt leva ut den nyvunna friheten. Det är ganska hårda
            ord.
          </note>
          <note n="4be6afbd">
            Riktigt så hård är inte jag, men jag tycker att ni inte alls
            tog det ansvar för Sverige och för de svenska medborgarna som
            ni borde ha gjort under er regeringsperiod. Detta har fått väldiga
            konsekvenser.
          </note>
          <note n="6e8d56d9">
            Jag är i högsta grad intresserad av vad omvärlden säger om vår
            ekonomi, men, Carl Bildt, det skall vara grundat på fakta. Och
            det har en betydelse även vad oppositionsledaren säger. Om Carl
            Bildt, som han nyligen har gjort, skriver en artikel i Wall Street
            Journal och påstår att vi under oppositionsåren gick emot varje
            åtgärd för att minska i de offentliga utgifterna är detta falskt
            vittnesbörd. Jag skulle vilja att Carl Bildt i denna talarstol
            tar tillbaka det påståendet i internationell press.
          </note>
          <note n="1ad3dd2d">
            Anf. 27 CARL BILDT (m) replik
          </note>
          <note n="ba223cdf">
            Herr talman! Om vi tittar på socialdemokraternas oppositionsår
            var det väl så att de även då föreslog höjda skatter. Om det är
            detta som Ingvar Carlsson syftar på så har han rätt. Men minns
            alla de debatter som vi hade här om besparingar! Minns hur ni
            i opportunismens dans med Ny demokrati fällde förslaget om delpension!
            Minns hur ni dansade för att försöka förhindra sänkningen av ersättningen
            till a-kassan!
          </note>
          <note n="84f34ddb">
            Minns hur Ingvar Carlsson stod här utanför inför
          </note>
          <note n="075ac86c">
            30 000 demonstranter och närmast glödde av hat mot förslaget
            att vi skulle sänka ersättningsnivån! Sparpolitik var inkarnationen
            av ondska för socialdemokratin under dessa tre år. Men vi sparade
            trots socialdemokraternas motstånd, och det var tufft. Och för
            detta fick vi bära de politiska bördor som Alf Svensson talade
            om.
          </note>
          <note n="4056a765">
            Nu inser även socialdemokratin att det behövs sparas. Och det
            säger jag, Ingvar Carlsson: Jag flyr inte från min gamla politik
            på det sättet som Ingvar
          </note>
          <note n="1c0202d2">
            Carlsson försöker att fly från sin. Ingvar Carlsson måste glömma
            mycket av det som han sade i opposition, bl.a. det halva löftet
            om att höja ersättningsnivån i a-kassan. När kommer detta att
            förverkligas? Självfallet aldrig någonsin. Men det vågade aldrig
            Ingvar
          </note>
          <note n="ebb3acb4">
            Carlsson säga före valet.
          </note>
          <note n="3c32b63e">
            Nu måste det sparas, och sparas mera. Det är bra.
          </note>
          <note n="3e59bce2">
            Ingvar Carlssons problem är att han tvingats in på en vänsterkurs.
            Man har höjt skatten för företagen och återreglerat arbetsmarknaden
            så att det inte finns en företagare i detta land som inte anser
            att förutsättningarna försämrats. Därmed kommer vi inte att få
            fram nya jobb i den omfattning som vi skulle ha behövt. Därmed
            blir den ekonomiska uppgiften framöver så oändligt mycket tuffare
            än vad den annars skulle ha varit.
          </note>
          <note n="8a80bda6">
            Ingvar Carlsson vill att jag skall driva moderat eftervalsdebatt
            från denna talarstol. Jag gör det mycket gärna om jag får litet
            talartid även till det, men det finns även andra forum - jag återkommer
            till det. Men för mig är ekonomin och jobben och det som nu skall
            hända det viktiga. Jag är så bekymrad över den vänsterkurv som
            politiken har tagit, över den röd-gröna röra om vi hamnat i, att
            jag föredrar att se det som det avgörande framtidsproblemet för
            Sverige.
          </note>
          <note n="0cb737a9">
            Ni måste spara mera under kommande år om ni skall kunna klara
            räntor. De är nu 3 procentenheter högre än vad de var för ett
            år sedan. Räntemarginalerna gentemot omvärlden är högre än vad
            de var då.
          </note>
          <note n="d3d09d11">
            Olof Johansson sade nyss att med dessa realräntor klarar sig
            inte Öresundsbron. Det är det mindre av problemen. Långt innan
            Öresundsbrokalkylerna får problem med dessa realräntor kommer
            hela den svenska samhällsekonomin att få mycket betydande problem.
            Det går aldrig med skattehöjningar och återregleringar. Det är
            bara besparingar, genomtänkta sådana, som kan ge resultat.
          </note>
          <note n="31f85351">
            Anf. 28 Statsminister INGVAR CARLSSON
          </note>
          <note n="e3e6c434">
            (s) replik
          </note>
          <note n="62a54513">
            Herr talman! För mig, Carl Bildt, är det en mycket allvarlig
            debatt. Det handlar om Sverige och hur Sverige uppfattas utomlands.
            I en av världens mest ansedda tidningar har Carl Bildt skrivit
            en artikel, inte utkastad plöstligt i en debatt, utan skrivit
            en artikel där han säger att socialdemokratin röstade emot
          </note>
          <note n="31888d02">
            "every single measure to cut back public expenditure". Varenda
            åtgärd alltså under vår oppositionstid, skriver Bildt.
          </note>
          <note n="4316091a">
            Kommer Carl Bildt ihåg krisöverläggningarna?
          </note>
          <note n="19567a09">
            Fanns det inte med några nedskärningar i krisöverenskommelsen?
            Jag har en lång lista på förslag och beslut som vi har röstat
            för. Men Carl Bildt sprider ut utomlands att det nu sitter ett
            regeringsparti som under sin oppositionstid vägrade att över huvud
            taget diskutera och vara med på några nedskärningar. Det här är
            inte bara moraliskt förkastligt, utan jag anser att det är sådant
            som skadar Sverige utomlands. Carl
          </note>
          <note n="5057f93e">
            Bildt borde inte medverka i det som en amerikansk journalist
            i Makt och Media har beskrivit som en massmedial rundgång, där
            moderater planterar utomlands vissa påståenden för att kunna använda
            dem sedan i den inhemska debatten. Då sätter man det egna partiet
            och partipolemiken före ansvaret för landet. Det har vi inte råd
            med enligt min uppfattning.
          </note>
          <note n="e0964d2b">
            Det är riktigt att vi har föreslagit höjda skatter. Vi har tyckt
            att det varit rimligt när vi kräver av dem som har det dåligt
            ställt - folkpensionärer, barnfamiljer, studerande - att de skall
            vara med att bära sin del av bördan. Då är det inte mer än rimligt
            att de som har kapital och högre inkomster också får bära en del
            av bördan. Det kan man bara åstadkomma - inte genom nedskärningar
            för de drabbar dem väldigt litet - genom skatteinstrumentet. Därför
            har vi föreslagit skattehöjningar. Vi fick t.o.m. av en person
            i det näringslivsråd som Carl Bildt har åberopat i dag förståelse
            för detta. Han säger att gör man sådana nedskärningar är det rimligt
            och förståeligt att man också måste ha en extra skatt för de höge
            inkomsttagarna. Men Carl
          </note>
          <note n="e9389b6e">
            Bildt förstår inte det. Uppenbarligen gör en del inom näringslivet
            det. Därför ingår detta som en del dels i saneringen av Sveriges
            ekonomi, dels i försöken att få den rättvisa fördelning av bördorna
            som gör att man skall kunna få förståelse för detta. Därför ger
            den socialdemokratiska politiken, i motsats till regeringen
          </note>
          <note n="b3181d34">
            Bildts politik, resultat. Vi kommer att minska underskottet i
            budgeten, vi kommer att få kontroll över statsskulden, vi kommer
            att få ner räntorna, investeringarna ökar, bytesbalansen förstärks
            väldigt snabbt.
          </note>
          <note n="0e51f62b">
            Det här är resultat. Det kräver uppoffringar, men det innebär
            att man nu kan säga att vi är på rätt väg. Det tror jag är oerhört
            viktigt för dem som lyssnar på denna debatt. Den socialdemokratiska
            politiken ger resultat åt rätt håll. Det är en rättvisepolitik.
            Vi alla hjälps åt, och vi åstadkommer sysselsättning, ökad produktion,
            ökade investeringar.
          </note>
          <note n="de51cb6e">
            Anf. 29 OLOF JOHANSSON (c) replik
          </note>
          <note n="77a7fa2c">
            Herr talman! Låt mig göra några tillägg till replikskiften som
            har varit här tidigare. Ingvar Carlsson säger att vi släppte i
            väg statsskulden. Jag tycker för ordningens skull att någon borde
            nämna den största ivägsläppningen av statsskulden, som hade sin
            grund i finanskrisen. Den startade egentligen 1987 och dessförinnan
            med den våldsamma ökningen av marknadsvärdena på fastigheter som
            sedan följdes upp av en helt huvudlös belåning av dessa ökade
            imaginära fastighetsvärden. Där låg en stor förklaring till att
            statsskulden ökade så snabbt och ledde till devalveringen, som
            gjorde att skulden utomlands blev ännu större.
          </note>
          <note n="1b830df8">
            Det andra som måste nämnas och som berörts tidigare här är att
            socialdemokraterna hela tiden agerade för att öka efterfrågan
            och att spara mindre. Ni sparade också men ni sparade mindre.
            Det är litet som att kasta sten i glashus att lägga skulden på
            den tidigare minoritetsregeringen.
          </note>
          <note n="e02b8127">
            Ingvar Carlsson säger en annan sak som också är ett starkt sätt
            att försöka måla sin egen förträfflighet och motståndarens eländiga
            politik. Han talar om ett nyliberalt systemskifte. Jag går inte
            med på att jag deltagit i någon nyliberal regering.
          </note>
          <note n="40835089">
            Jag skall ge fyra exempel. Är det att föra en nyliberal politik
            att förstärka den regionala utvecklingen?
          </note>
          <note n="f2037539">
            Det är ju motsatsen, det är att korrigera marknadskrafterna.
            Det är det som ni inte tar tillbaka nu. Då är ni nyliberaler,
            men vi var det definitivt inte.
          </note>
          <note n="11add7f5">
            En annan sak: Ingvar Carlsson talar om den mest resurskrävande
            arbetsmarknadspolitiken. Ja, men situationen var sådan, men väldigt
            mycket av det hade sin grund i att vi ville se till att hålla
            människor i arbete så långt detta var möjligt med de resurser
            som stod till förfogande. Det krävde stora resurser. Det var inte
            bara 100 miljarder i bidrag som det nu sägs utan i väldigt hög
            grad arbetsmarknadspolitik för nya jobb.
          </note>
          <note n="d4627dc7">
            Det är minsann ingen nyliberalism. Hitta det någonstans i nyliberal
            regi!
          </note>
          <note n="fc82c7de">
            Är det nyliberalism att rädda det finansiella systemet? Det är
            tvärtom. En nyliberal regering skulle ha släppt alltsammans och
            låtit det gå över styr. Det är nyliberalism.
          </note>
          <note n="bfdc9fe8">
            Låt mig ta en miljöfråga: Är kretslopp nyliberalism? Slit och
            släng är nyliberalism.
          </note>
          <note n="03c1724a">
            Det finns alltså massor med exempel som är lätta att visa på
            där vi har bedrivit en politik som har haft helt andra ideologiska
            förtecken under en mycket svår tid.
          </note>
          <note n="5ea6e91f">
            En sak som Ingvar Carlsson också var inne på och som arbetsmarknadsministern
            brukar säga om nyanställningsstödet: Det kommer snabbt att betala
            sig självt. Ibland undrar jag: Är det en statsfinansiell kalkyl
            eller en samhällsekonomisk kalkyl? Varför gäller det inte i så
            fall i fråga om det bidrag som vi inte vill ta emot till det svenska
            jordbruket från EU?
          </note>
          <note n="a20e8335">
            Varför har ni olika synsätt i det här fallet. Där tror ni att
            dynamiken ger pengarna tillbaka till statskassan. I
          </note>
          <note n="e54b3a2b">
            det andra fallet tror ni det definitivt inte. Därför är
          </note>
          <note n="15d78a2c">
            Sverige det enda land i EU som inte tar till vara de bidrag som
            vi är berättigade till i EU-systemet som
          </note>
          <note n="11311cca">
            EU-medlem. Det finns inget annat land som gör så.
          </note>
          <note n="4df157a5">
            Kommissionen är helt förvånad över att sådant här över huvud
            taget förekommer.
          </note>
          <note n="c9ce608a">
            Jag får fråga Ingvar Carlsson: Vad är för skillnad på dynamiken
            i de här fallen? I det ena fallet kommer pengarna från den interna
            svenska samhällsekonomin, i det andra kommer hälften av bidraget
            utifrån. Detta tycker jag att det är viktigt att få besked om
            utöver de fyra frågor som jag ställde inledningsvis.
          </note>
          <note n="e9815f4c">
            Anf. 30 Statsminister INGVAR
          </note>
          <note n="462aa203">
            CARLSSON (s) replik
          </note>
          <note n="35dac0b0">
            Herr talman! Min tid ger mig möjlighet att bemöta två av Olof
            Johanssons punkter.
          </note>
          <note n="db150460">
            Tyvärr, Olof Johansson, var det nyliberaler i den regering ni
            satt i. Den använde nyliberalernas grundläggande strategi: Sänk
            skatterna för de bäst ställda i samhället och låt marknaden ta
            hand om resten så löser det sig och går bra. Det gick inte i USA,
            inte i
          </note>
          <note n="77ff54c6">
            Storbritannien och inte i Sverige heller. Olof Johansson kommer
            inte ut ur det ansvaret. Det kostade Sverige oerhörda summor.
            Det ledde till ett annorlunda
          </note>
          <note n="db2d4fc9">
            Sverige, inte minst i kommuner och landsting där man drev olika
            privatiseringsåtgärder som förstärkte ytterligare de nyliberala
            inslagen.
          </note>
          <note n="b9d1026e">
            Det är riktigt att vi hade en finanskris, Olof Johansson. Det
            var ganska svårt till en början, som Olof
          </note>
          <note n="8ec5577b">
            Johansson säkert kommer ihåg, att övertyga delar av regeringen
            om detta när vi hade krisförhandlingarna.
          </note>
          <note n="ed60cabc">
            Vi sade att vi måste göra någonting snabbt för att förhindra
            att vårt bankväsende går över styr.
          </note>
          <note n="75af42f2">
            Till slut fick vi gehör för detta. Vi hade något av en samlingsregering
            på den punkten, för den var av så stort och betydande intresse.
            Men det innebär inte att ni kan svära er fria er från att den
            svenska statsskulden under tre borgerliga år i stort sett fördubblades.
          </note>
          <note n="05869f6a">
            Ni tappade kontrollen över detta. Jag tycker därför att det är
            hyckleri att ni, när vi nu skall gå in och ta över detta, ta ansvar
            och rätta till förhållandet, försöker angripa oss för de utgiftsnedskärningar
            som är en del i det saneringsprogrammet. Det är där moralen inte
            håller, Olof Johansson.
          </note>
          <note n="5b6c0f73">
            Anf. 31 OLOF JOHANSSON (c) replik
          </note>
          <note n="20100481">
            Herr talman! Det är tveklöst på det sättet att hela finanskrisen
            hade sina rötter i 80-talets ekonomiska politik. Detta går inte
            att resonera bort.
          </note>
          <note n="f6208e5c">
            Jag har använt helgerna till att läsa de analyser som har gjorts
            i flera avhandlingar av vad som hände.
          </note>
          <note n="d757d029">
            Det var en felaktig ekonomisk politik och ett felaktigt handlande
            i banksektorn som ledde fram till den finansiella krisen, och
            starten var mitten av 80-talet.
          </note>
          <note n="58e4b034">
            Här kräver vi återställare, återställare av pengar, dvs. bankerna
            skall vara med och betala tillbaka det stöd som de fick. Om man
            inte kräver detta, Ingvar
          </note>
          <note n="4b0d2f3b">
            Carlsson och den socialdemokratiska regeringen, kommer folk i
            allmänhet att undra: Var finns rättvisan som ni talar om? Man
            kan dela ut tiotals miljarder kronor, men kräver inte tillbaka.
          </note>
          <note n="ec8d9ba6">
            Om Ingvar Carlsson ville redovisa diskussionen som den fördes
            under krisnätterna 1992, skulle han komma ihåg att jag med starka
            understrykanden krävde att vi skulle ställa krav samtidigt som
            vi gav en bankgaranti. Vi måste ställa krav på att pengarna skall
            tillbaka. Det ledde till en ajournering av det mötet.
          </note>
          <note n="cfec59fd">
            Jag skall inte gå in ytterligare på några detaljer i det här
            sammanhanget, men det inflöt i varje fall en formulering i Bankstödsnämndens
            direktiv och den återfinns, som jag sade i mitt huvudanförande,
            på s. 126 i bil. 8 till årets budgetproposition. Den borde rimligen
            innebära att löftena står fast. Pengarna skall tillbaka.
          </note>
          <note n="582e084f">
            Det är så rättvisa skapas.
          </note>
          <note n="1d27d089">
            Beträffande rättvisa i övrigt minns Ingvar Carlsson också att
            vi drev fram åtskilliga fördelningspolitiskt riktiga åtgärder
            när det gällde pengar till kommunerna, att grundavdraget urholkades,
            att reallöneskyddet avskaffades eller suspenderades och andra
            åtgärder som gjorde att höginkomsttagarna fick bära sin del av
            bördorna.
          </note>
          <note n="ad35ffe1">
            Jag fick inte svar på mina tidigare ställda frågor.
          </note>
          <note n="0c1a3297">
            Ingvar Carlsson får möjligheten att återkomma till dem. De gällde
            bl.a. den tveksamhet som nu har uppstått på grund av att en del
            har börjat mumla om att det inte går att avveckla kärnkraften
            så som det var sagt 1980: 25 år är ekonomisk och teknisk livslängd
            för kärnreaktorerna. Avveckling senast 2010. Eftersom Anders Björck
            är talman nu vågar jag väl säga att det fanns en tid när vi hade
            ett oåterkalleligt beslut om avveckling 1995/96. Jag hoppas att
            ingen har glömt detta.
          </note>
          <note n="9ee82d83">
            När det gäller kalkylräntorna för Öresundsbron vill jag gärna
            också ha Ingvar Carlssons kommentar.
          </note>
          <note n="a5765aae">
            På Carl Bildt verkar det närmast som om vi inte behöver oroa
            oss för någon Öresundsbro, för dessförinnan går den svenska ekonomin
            under.
          </note>
          <note n="ad2ec98c">
            I fråga om ungdomspraktiken är jag orolig för de förändringar
            som ni gör. 57 000 ungdomar skall alltså slussas in i ett nytt
            system före den 1 juli. Hittills har det bara kommit in 1 500.
            Det blir inte enkelt. I varje fall har systemet inte hittills
            visat att det håller måttet för att klara denna uppgift. Varför
            återställare, när det finns system som har fungerat - även om
            vi hade varit gladast om de inte hade behövts.
          </note>
          <note n="4f7f16c0">
            Anf. 32 Statsminister INGVAR
          </note>
          <note n="7f13096e">
            CARLSSON (s)
          </note>
          <note n="020d9ce3">
            Herr talman! De sju minuter jag har kvar av min talartid måste
            jag ägna åt de övriga debattörerna. Men jag vill ändå att Olof
            Johansson, om han har mer gott om tid, redogör inför kammaren
            för vad Centern gjorde under sina tre år i regeringsställning
            för att förbereda avvecklingen av kärnkraften.
          </note>
          <note n="c507e773">
            Anf. 33 LARS LEIJONBORG (fp) replik
          </note>
          <note n="3dcff565">
            Herr talman! Jag tycker att man har anledning att vara litet
            bekymrad över en politisk debatt som handlar om huruvida Sveriges
            problem började i oktober
          </note>
          <note n="96d84c68">
            1994 eller i oktober 1991. De TV-tittare och radiolyssnare som
            följer den här debatten i det här skedet är förmodligen så politiskt
            intresserade att de minns att det hände saker före 1991, som flera
            talare har varit inne på. De måste fråga sig: Om allt var frid
            och fröjd, varför lades det fram ett stoppaket med strejkförbud?
            Varför hade vi rosornas krig? Varför hade vi regeringskriser och
            allt sådant?
          </note>
          <note n="ec74d9f3">
            Sanningen är naturligtvis att en politisk debatt måste föras
            i mer långsiktiga termer. På samma sätt som det skulle vara fel
            att kritisera tillståndet i Sverige nu och påstå att det beror
            på något som har hänt under fyra månader, är det fel av Ingvar
            Carlsson att tillskriva sig äran av att investeringarna ökar.
            Sveriges ekonomi är för närvarande i stark uppgång. Det är inte
            tu tal om det.
          </note>
          <note n="1f21b4b7">
            Problemet med mandatperioden 1988-1991 var just att socialdemokraterna
            vägrade se vad som skedde under det som syntes ske, att vi byggde
            upp väldiga strukturella problem, att vi hade en kraftfull högkonjunktur,
            men ändå inte hade någon vidare tillväxt i
          </note>
          <note n="4fb21123">
            Sverige. Då grundlades många av de akuta problem vi nu har.
          </note>
          <note n="c48d7dd9">
            Jag kan informera kammaren om att Folkpartiets riksdagsgrupp
            bildades 1895 och har nu funnits i 100
          </note>
          <note n="b74dd1b0">
            år. Under den tiden har vi suttit i regeringsställning i
          </note>
          <note n="684b7469">
            27 år och i opposition i 73 år. Jag är alltså fullt beredd att
            ta ansvar till 27 procent för tillståndet i riket. Med detta vill
            jag säga att det är klart att man måste se mycket mer långsiktigt
            på situationen i landet.
          </note>
          <note n="ef2a6167">
            När Ingvar Carlsson berömmer sig av att räntan nu är 0,5 % lägre
            än dagen före valet 1994 är det naturligtvis oerhört alarmerande.
            Valet är över, EU-
          </note>
          <note n="c0f98632">
            omröstningen är över, Perssonplanen är framlagd, budgetpropositionen
            är framlagd, och allt detta har ändå inte skapat mer effekt på
            räntemarknaden än att räntan har sjunkit ½ %.
          </note>
          <note n="9d127530">
            Sanningen är att de flesta av de punkterna har åstadkommits de
            allra senaste dagarna. Om det över huvud taget finns någon inrikespolitisk
            förklaring är det att vi nu har en opposition här i landet som
            gör att regeringen får igenom sina besparingar. Det enda ni har
            problem att få igenom är era budgetförsvagningar.
          </note>
          <note n="9f1ec238">
            Men även det tycks ni tyvärr ha klarat.
          </note>
          <note n="a37e5c52">
            I det sammanhanget måste jag ställa en fråga. Det är litet illavarslande
            att Ingvar Carlsson en passant säger att RAS-reformen, eller NYS-reformen
            som
          </note>
          <note n="48af5a51">
            Centern säger, finansierar sig själv om den utnyttjas till en
            viss grad. Är tanken att finansiera RAS borta?
          </note>
          <note n="b0f66de5">
            Först sades det att man skulle finansiera genom att sälja Nordbanken.
            Sedan har det talats om att den ligger i den s.k. tuben. Men nu
            låter det på Ingvar
          </note>
          <note n="faec3016">
            Carlsson som om den inte skall finansieras över huvud taget.
          </note>
          <note n="c43ee6e9">
            Det jag tycker är poängen med den hittillsvarande debatten är
            att det har klargjorts att det finns långsiktiga skillnader mellan
            en liberalt inriktad politik och en socialistiskt inriktad politik,
            t.ex. när det gäller småföretagen.
          </note>
          <note n="d9594155">
            Jag måste till sist fråga Ingvar Carlsson, eftersom han nämnde
            att svenska folket inte kände igen sig i systemskiftet: Vad syftar
            det på? Är det att man när man vill ha dagisplats får välja dagis
            eller att man när man skall ha hemtjänst får tillfälle att välja?
            Vad var det i systemskiftet som människor tyckte så illa om?
          </note>
          <note n="22645a21">
            Anf. 34 Statsminister INGVAR
          </note>
          <note n="462aa203">
            CARLSSON (s) replik
          </note>
          <note n="35a62750">
            Herr talman! Jag tror att svenska folket var utomordentligt oroat
            av ett systemskifte som skulle innebära att vi inte längre skulle
            ha en sammanhållen skola för alla barn, att man på det sättet
            skulle undergräva en av hörnstenarna i den svenska demokratin.
            Jag tror att man såg med stor oro på att pengar rann ut från landstingen
            över till privatpraktiserande läkare och att resurserna därmed
            inte fanns där de bäst behövdes -
          </note>
          <note n="9ab54900">
            bara för att ta två konkreta exempel.
          </note>
          <note n="920c2929">
            Lars Leijonborg säger att vi vägrade inse problemen 1988-1991.
            Det var vi som föreslog åtgärder mot problemen. Problemen var
            i hög grad överhettning i svensk ekonomi, inflation. Lars Leijonborg
            nämnde själv stoppaketet. Jag tror faktiskt inte att vi under
            någon period har vidtagit så stora, svåra och strukturförändrande
            beslut som vi faktiskt gjorde under åren 1990-1991. Jag är beredd
            att exemplifiera dem om Lars Leijonborg vill.
          </note>
          <note n="e1e80e49">
            Jag tycker att det är nedsättande för alla dem som arbetar inom
            gemensam sektor, och som gör ett bra jobb för nya verksamheter,
            när Lars Leijonborg i sin inledning framställer det som att privatisering
            är en nödvändighet för förnyelse. Det är faktiskt så att väl så
            mycket av förnyelse äger rum inom den gemensamma sektorn.
          </note>
          <note n="f8a25f41">
            För småföretagarna är det viktigast - det påståendet bygger jag
            på många samtal med många småföretagare runt om i landet - att
            få ner räntan, att få fram riskkapital och att det är efterfrågan
            på deras produkter. Jämfört med det är skattenivån av ganska begränsad
            betydelse. Vi har en bra dialog med småföretagarna nu, och vi
            kommer att lägga fram en rad förslag som jag tror kommer att vara
            mycket viktiga för svensk småföretagsamhet.
          </note>
          <note n="e2afa525">
            Till sist vill jag ta upp frågan om Folkpartiet och samverkan.
            Bengt Westerberg sade i valrörelsen att förutsättningen för en
            koalition var att Folkpartiet fick minst 9 % av rösterna. Folkpartiet
            fick 7 %. Skall inte en partiledare som kommer med ett sådant
            besked, på en så avgörande punkt, ta någon form av ansvar?
          </note>
          <note n="38dbce9b">
            Skall det inte finnas någon stabilitet och fasthet i den typen
            av beslut, Lars Leijonborg?
          </note>
          <note n="41851c18">
            Anf. 35 LARS LEIJONBORG (fp)
          </note>
          <note n="47dea6d9">
            Herr talman! Privatisering är inte den enda vägen när det gäller
            att förnya offentlig verksamhet. Men erfarenheten säger att alternativa
            driftformer ofta är utomordentligt bra verktyg för att man skall
            få till stånd förändring och förnyelse.
          </note>
          <note n="cd575ffa">
            Att resurser skulle rinna ut ur landstingen för att människor
            har fått tillfälle att själva välja vårdgivare är naturligtvis
            en myt. Resurser rinner ut i landstingen i den meningen att landstingen
            är skyldiga att överföra landstingsskatt till dem som verkligen
            producerar vården. Men att systemet totalt sett skulle innebära
            något resursslöseri är en myt. Sanningen är den motsatta. Alternativen
            har lett till en högre effektivitet.
          </note>
          <note n="4d26bd0d">
            Alternativen har faktiskt också varit bra för de verksamheter
            som finns kvar i den offentliga sektorn. Man har fått exempel
            på hur verksamheten kan förnyas.
          </note>
          <note n="637e80ba">
            Ingvar Carlsson sade i en tidigare replik att det verkade som
            om vi från borgerligt håll aldrig hade varit i närheten av Rosenbad.
            Den anklagelsen kan i varje fall inte gälla mig, eftersom en stor
            del av mina inlägg gick ut på att vi mycket gärna hade velat vara
            kvar i Rosenbad. Vi har varit beredda att ta ansvar för den politik
            som Sverige verkligen behöver.
          </note>
          <note n="479a7bae">
            Det oroar oss att det är så uppenbart att Sveriges grundläggande
            problem förblir olösta trots att vi nu befinner oss i en högkonjunktur,
            i en stark ekonomisk uppgång. 14 % står fortfarande utanför arbetsmarknaden.
            Detta kräver en helt annan inriktning av politiken än den som
            skapas i skärningspunkten mellan Socialdemokraterna, LO och Vänsterpartiet.
          </note>
          <note n="80ec6c59">
            Anf. 36 GUDRUN SCHYMAN (v)
          </note>
          <note n="41553fa2">
            Herr talman! Jag är överens med Ingvar Carlsson om att det behövs
            stabilitet, fasthet och långsiktighet i politiken, inte minst
            i den ekonomiska politiken. Därför har vi sagt att vi är beredda
            att diskutera lösningar när det gäller detta med regeringen. Det
            handlar om lösningar som ger stabilitet och långsiktighet. Vi
            vill gärna klara av så många beslut som möjligt före sommaren,
            även om inte alla skall träda i kraft före sommaren.
          </note>
          <note n="c1c80d56">
            Vi får se hur det går med detta. Men jag kan säga att det blir
            svårare och svårare att delta i besparingar när regeringen samtidigt
            viftar i i väg miljarder utan att ha täckning för det. Det blir
            svårare för oss att uppfylla löftet om att spara 3 miljarder inom
            familjepolitiken när 3 miljarder av de 5 som kommer att användas
            till RAS, anställningsstödet, kommer att gå till arbeten som i
            alla fall skulle ha blivit utförda.
          </note>
          <note n="b58c795e">
            Om man får en täckning på 40 % när det gäller den här åtgärden,
            som arbetsmarknadsministern säger, innebär det i praktiken att
            3 av dessa 5 miljarder inte används till någonting annat än till
            jobb som skulle ha blivit gjorda i alla fall. Då är det svårt
            att samtidigt spara 3 miljarder på barnbidragen, flerbarnstilläggen
            och bostadsbidragen till barnfamiljerna. Detta måste regeringen
            förstå, som en bakgrund till kommande diskussioner.
          </note>
          <note n="da271041">
            Vi kritiserar den här åtgärden, men vi gör det från en helt annan
            utgångspunkt än vad de borgerliga gör.
          </note>
          <note n="2e967e0c">
            Deras modell för att bekämpa arbetslösheten är total avreglering
            av arbetsmarknaden och skattesänkningar för höginkomsttagare.
            Det tror inte vi på, och det tror förhoppningsvis inte heller
            regeringen på. Därför anser vi att det ändå finns en gemensam
            grund att föra dessa diskussioner på.
          </note>
          <note n="0d6de32a">
            Detta ville jag säga om den här frågan. Den är ändå utagerad.
            Nu vidtar nya frågor. Jag skulle vilja ta upp en annan. Den gäller
            bankerna. Jag har inte fått något svar från regeringen. Jag anser
            att den vrede som finns hos stora delar av den svenska befolkningen
            över hur den frågan har hanterats är mycket berättigad. Bankerna
            går bra i dag. De gör vinster.
          </note>
          <note n="a80a3c0c">
            Jag läste en artikel i Dagens Nyheter i dag där
          </note>
          <note n="f9264ddc">
            Handelsbankens VD Arne Mårtensson menar att räntemarginalerna
            nog kan minskas. Men han säger samtidigt att han fullt och fast
            litar på finansminister Göran Perssons och statssekreterare Leif
            Pagrotskys löften om att det inte blir en bankskatt. Jag hoppas
            att han inte kan lita på detta. Om han har rätt i att han kan
            lita på det skulle jag gärna vilja veta varför regeringen resonerar
            på det viset. Varför vill inte regeringen att bankerna skall betala
            tillbaka? Det är den ena frågan.
          </note>
          <note n="4b5f8468">
            Den andra handlar om Nordbanken. Det har ju funnits förslag om
            att via åtgärder som gäller Nordbanken finansiera det här anställningsstödet.
            Jag vill säga att
          </note>
          <note n="4346054c">
            Vänsterpartiet tycker att Nordbanken skall vara kvar i statlig
            ägo. Vi tycker dessutom att regeringen borde använda Nordbanken
            till att föra en offensiv räntesänkningspolitik och på det sättet
            få i gång konkurrensen inom bankväsendet. Det står stilla i dag.
          </note>
          <note n="91662f21">
            Många beklagar det. Det beror på att det är en sådan maktkoncentration.
            Man konkurrerar inte fast man borde det.
          </note>
          <note n="5b056296">
            Jag vet att Ingvar Carlsson också vill ha sänkta räntor. Varför
            kan då inte ägarinflytandet användas till att få i gång en konstruktiv
            räntesänkningspolitik?
          </note>
          <note n="059c9b95">
            Anf. 37 Statsminister INGVAR
          </note>
          <note n="7f13096e">
            CARLSSON (s)
          </note>
          <note n="c4c64289">
            Herr talman! När det gäller bankfrågan tror jag att minsta eftertanke
            gör att man inser att det inte riktigt är så lätt som Gudrun Schyman
            framställer det. Det är inte särskilt länge sedan hela bankväsendet
            hotade att gå över styr. Vi fick gå in med stora insatser och
            garantier för att förhindra att hela systemet kapsejsade. Då är
            det inte möjligt att efter en mycket kort tid tro att bankerna
            vadar i pengar och att vi skulle kunna lösa en stor del av de
            statsfinansiella problemen genom att ta ut avgifter eller skatter.
          </note>
          <note n="cb1885a9">
            Sanningen är dessutom den att vi har gått in med de stora pengarna,
            nästan hela beloppet, när det gäller
          </note>
          <note n="feada545">
            Gotabanken och Nordbanken, där vi har ett ägarskap.
          </note>
          <note n="07795f5a">
            Vi skall naturligtvis se till att vi gottgör staten, ägaren,
            så långt det över huvud taget är möjligt. Men det skall ske vid
            rätt tidpunkt, då vi vid en försäljning t.ex. får ut det mesta
            möjliga.
          </note>
          <note n="faeafdc2">
            Det andra som vi gör är att vi håller på att förbereda en avgift
            på banksystemet för att värna om framtidens bankkunder. Det kommer
            att byggas upp en fond på ungefär 10 miljarder kronor, Gudrun
            Schyman. Det är inga små belopp. Men det gäller att göra detta
            successivt, så att det inte skapas problem ur stabilitetssynpunkt.
            Det slår tillbaka mot låntagare och långivare.
          </note>
          <note n="b51dc399">
            Det tredje som skall göras är att vi skall se till att konkurrensen
            i framtiden fungerar, att det blir ett sådant ägarsystem att det
            blir en konkurrens och en nedpressning av ränteskillnaderna.
          </note>
          <note n="957d6db5">
            Detta är tre åtgärder i regeringens politik, och det är en rimlig
            och riktig politik.
          </note>
          <note n="1bda6288">
            Det förvånar mig att Vänsterpartiet går emot vår satsning mot
            arbetslösheten. Jag ser dessutom inte att
          </note>
          <note n="010d0078">
            Vänsterpartiet har något bra alternativ. Detta är en satsning
            för att människor som annars är arbetslösa skall få arbete och
            att de snabbt skall komma in på arbetsmarknaden. Det är nämligen
            bråttom, Gudrun
          </note>
          <note n="88acfdf8">
            Schyman. Det är väldigt bråttom. Vi har inte tid att tveka.
          </note>
          <note n="b75befc2">
            Det handlar inte om att vifta bort miljarder. Det handlar om
            att stimulera företag att nyanställa människor som annars skulle
            vara arbetslösa. Det är en klok ekonomisk politik också för samhället.
            Får vi bara
          </note>
          <note n="deeacfc4">
            40 % verkningsgrad av detta kommer pengarna snabbt tillbaka.
            Gudrun Schyman jämför detta med löpande konsumtionsutgifter. Det
            är mjukt uttryck ett ganska allvarligt tankefel.
          </note>
          <note n="aea74524">
            Anf. 38 GUDRUN SCHYMAN (v)
          </note>
          <note n="96fc6029">
            Herr talman! Pengarna måste tas från någonstans,
          </note>
          <note n="62a8de9c">
            Ingvar Carlsson. Jag har ännu inte hört varifrån ni tänker ta
            pengarna till åtgärdspaketet som kallas för
          </note>
          <note n="82387409">
            RAS. Någonstans ifrån måste de tas. Som det har sagts tidigare
            i debatten är det fråga om att om pengarna tas någonstans ifrån
            måste utrymmet i sin tur sänkas någon annanstans. Det är inte
            alls huvudlöst att göra denna jämförelse. Jag tror dessutom att
            många människor utanför denna lokal gör denna jämförelse.
          </note>
          <note n="e178d3b4">
            På samma sätt är jag övertygad om att många människor utanför
            denna lokal ställer sig den berättigade frågan varför bankerna
            inte kan vara med och betala nu när de har kommit på grön kvist.
            Det gäller,
          </note>
          <note n="6c86e484">
            Ingvar Carlsson, inte bara Nordbanken och Gotabanken. De andra
            bankerna har i och med räntegapet tillgodoräknat sig vinster.
            De har också fått garantier.
          </note>
          <note n="b4ca2b81">
            Det finns de som menar att det är fråga om lika mycket pengar
            som har utlösts av bankgarantierna. Vi menar att det inte bara
            är fråga om dessa banker, utan det är fråga om samtliga banker.
          </note>
          <note n="2c020e3a">
            Det är självklart, sunt förnuft: Har man fått hjälp för att hålla
            sig över ytan, skall man betala så sakteliga när det börjar gå
            bättre.
          </note>
          <note n="e9f2e70b">
            Så vidare till frågan om konkurrensen i bankerna.
          </note>
          <note n="01f50674">
            Den är bra. Vi behöver konkurrens i bankerna. Men varför kan
            inte staten som ägare var med och skapa den konkurrensen? Varför
            kan det bara bli konkurrens om Nordbanken säljs ut till någon
            privat ägare? Det är privata ägare i de andra bankerna. Det blir
            ingen konkurrens. Varför inte ta litet initiativ och visa litet
            framåtanda också i denna mycket viktiga fråga?
          </note>
          <note n="55692d72">
            Anf. 39 Statsminister INGVAR
          </note>
          <note n="7f13096e">
            CARLSSON (s)
          </note>
          <note n="d127f292">
            Herr talman! Gudrun Schyman berörde inte med ett ord det faktum
            att denna bransch fram till helt nyligen var så svag att vi fick
            gå in med statliga garantier, stora insatser i Nordbanken och
            Gotabanken, för att klara situationen. Nu plötsligt skall de vara
            en mjölkkossa för att hjälpa oss att klara en mängd andra statsutgifter.
            Det är tyvärr inte det positiva läget. Det vore bra om det var
            så, men det är inte det.
          </note>
          <note n="ad7f3c44">
            Ett sätt att ge tillbaka till skattebetalarna de pengar de har
            legat ute med är genom en försäljning av
          </note>
          <note n="2bb8a9ee">
            Nordbanken. Försäljningen skall göras vid rätt tillfälle så att
            pengarna sedan kan användas för att tillfälligt hjälpa till att
            minska budgetunderskottet. Däremot har inga pengar utgått till
            de övriga bankerna. Det är viktigt att åstadkomma konkurrensen
            så att räntegapet minskas. Det är det på lång sikt allra viktigaste
            för låntagarna.
          </note>
          <note n="7fcfbcf0">
            Vi lägger på en avgift för framtidens låntagare, som skall garantera
            dem en trygghet. Det är en avgift som kommer att samlas ihop till
            en fond på 10 miljarder kronor.
          </note>
          <note n="1ced23c1">
            Det är ett tankefel, Gudrun Schyman, att ställa långsiktiga besparingar
            i budgeten mot de engångssatsningar som vi gör i det uppåtgående
            konjunkturläget för att sänka arbetslösheten - för att få så många
            människor i arbete som möjligt.
          </note>
          <note n="53d24985">
            Eftersom Vänsterpartiet har varit bra på att ställa upp på att
            fatta svåra beslut, förvånar det mig att man inte var med om göra
            denna nya satsning - ett initiativ för att bekämpa arbetslösheten.
            I vilket fall som helst kommer det att beröra åtskilliga tiotusentals
            arbetslösa som därmed kommer att få ett jobb. Det är god socialdemokratisk
            politik, och det är därför vi driver frågan så hårt.
          </note>
          <note n="e95523b6">
            Anf. 40 MARIANNE SAMUELSSON (mp)
          </note>
          <note n="95f4cad2">
            Herr talman! Det har varit en ganska intensiv debatt. En del
            har varit konstruktiva, andra har varit mindre konstruktiva. Jag
            tycker att tuppfäktningen mellan herrarna Carlsson och Bildt om
            vem som ansvarar för vad börjar bli något tjatig. Ibland önskar
            jag att vi som politiker tar ett större ansvar för helheten under
            en längre period. Vi är ändå som människor i ett samhälle delansvariga
            för det som sker.
          </note>
          <note n="fbd7735b">
            Jag gladde mig dock när Ingvar Carlsson sade att rättvis fördelning
            är viktig för socialdemokratin. Jag uppfattar detta som att det
            ger möjlighet till att diskutera de fördelningspolitiska förslag
            som i dag inte är särskilt rättvisa i bemärkelsen att de svaga
            grupperna kommer att tvingas söka socialhjälp. Det finns bättre
            fördelningsmodeller.
          </note>
          <note n="06b6884a">
            Jag är förvånad över att Ingvar Carlsson säger att ungdomarna
            inte skall få KAS. Är man under 20 år får man inte KAS. Däremot
            har man varit berättigad till a-kassa om man har arbetat och betalat
            in till den, precis som alla andra som arbetar. Jag tycker att
            det är orimligt av en socialdemokratisk regering att missgynna
            den lilla grupp ungdomar, som kanske är studietrötta och inte
            vill studera, och som lyckas med den svåra uppgiften att få ett
            jobb, och lyckas behålla det under så lång tid att de kan betala
            in till a-kassan och alltså är berättigade till arbetsmarknadsstöd.
            Jag tror att det är fel slag mot fel grupp.
          </note>
          <note n="1f1e949b">
            På samma sätt är jag kritisk till förslaget att dra in
          </note>
          <note n="16cd595a">
            CSN-kortet. Det utgör visserligen en kostnad som det kunde finnas
            skäl att spara in på. Men samtidigt skall man veta vilken uppgift
            ur inlärningssynpunkt CSN-
          </note>
          <note n="11e123d0">
            kortet. Våra ungdomar lär sig att åka tåg och lär sig att använda
            ett färdmedel som ur miljösynpunkt är positivt. Jag tror att det
            är bra för inlärningen att behålla kortet. Jag tillhör dessutom
            en av dem som tycker att det är bra att barnen kan komma hem till
            mamma och pappa ibland - även om de har blivit litet äldre.
          </note>
          <note n="7a6ac4a1">
            Jag skulle vilja ha en förklaring angående dessa ungdomssatsningar,
            som jag anser är snedvridande ur rättvisesynpunkt.
          </note>
          <note n="46564615">
            Jag har en fråga om skatteväxlingen. Det har länge varit tal
            om en skatteväxlingskommitté som skulle ta upp framtidsfrågorna.
            Framför allt miljöforskare har talat om vikten av skatteväxling
            både ur miljösynpunkt men också ur arbetsmarknadssynpunkt. Det
            blir fler jobb. Fortfarande har vi inte sett att någon sådan kommitté
            har tillsatts. Det är hög tid. Jag har en känsla av att den var
            på gång redan under den borgerliga regeringen. Men det hände inte
            något då heller, trots Olof Johanssons tal om vikten av skatteväxling.
          </note>
          <note n="aa356a8c">
            Sedan har jag en fråga om kärnkraften. Det sägs att det är dags
            för en ny kärnkraftsomröstning. Jag blir mycket upprörd och orolig
            över detta. Det kan väl ändå inte vara meningen att bara för att
            de ekonomiska konsekvenserna av en avveckling av kärnkraften blir
            för höga skall man överväga att behålla kärnkraften? Det var ur
            säkerhetssynpunkt som vi bestämde att kärnkraften skulle avvecklas.
            Det var vidare ur miljösynpunkt - uranbrytning, avfallsförvaring
            och andra frågor är fortfarande inte lösta - som folket beslutade
            att avveckla kärnkraften. Jag hoppas att det kravet står kvar.
            Jag skulle gärna vilja se ett datum för när avvecklingen skall
            påbörjas.
          </note>
          <note n="550eff80">
            Anf. 41 ALF SVENSSON (kds)
          </note>
          <note n="288e2eeb">
            Herr talman! Jag kan inte låta bli att anknyta litet grand till
            vad både Olof Johansson och Lars Leijonborg var inne på. Jag tycker
            att det är en generande debatt när vi försöker framställa Sveriges
            svåra ekonomiska situation som om den började i oktober 1991
          </note>
          <note n="46e3dd13">
            och att Socialdemokraterna kan nästan svära sig fria från situationen
            i dag. Alla som vill vara ärliga vet detta. Det är bara att fråga
            vilken ekonom som helst.
          </note>
          <note n="779229b9">
            Sverige har inte skött sin ekonomi under de senaste
          </note>
          <note n="0a18214b">
            20-25 åren.
          </note>
          <note n="bbb289a9">
            Vi kan nämna årtalet 1950. Från 1950 och framåt har vi inte fått
            något nettotillskott på industrijobb.
          </note>
          <note n="f969504f">
            Om vi hade följt genomsnittet i OECD:s ekonomiska utveckling
            från 1970 - det är 25 år tillbaka i tiden - hade Sveriges hushåll
            i genomsnitt haft
          </note>
          <note n="bfcc00d3">
            140 000 mer om året att disponera över och att leva utifrån.
          </note>
          <note n="a177c58b">
            Det är litet tråkigt att Ingvar Carlsson inte har någon debattid
            kvar så han kan gå upp i talarstolen och förklara vad han menar
            med påståendet att vi utlovar nya statsutgifter. Jag kan ha respekt
            för att Ingvar
          </note>
          <note n="cc3ffc25">
            Carlsson inte hinner läsa alla partiers ekonomiskpolitiska motioner
            när han arbetar i FN och far runt i världen. Men han kan inte
            få stå här och säga något som inte är sant och riktigt.
          </note>
          <note n="fb330cd6">
            Ingvar Carlsson sade vidare att kds skyller sin tillbakagång
            i valet på socialdemokraterna. Och jag tycker att det hade varit
            oförskämt att inte tillstå att socialdemokraterna, när de med
            sina enorma resurser drar i gång sin väldiga apparat, hade lyckats
            i något avseende. Avseendet var ju att pressa kds tillbaka, att
            stampa oss ur riksdagen. I det avseendet lyckades ni till en del
            med hjälp av era resurser; det måste jag vara ärlig och säga.
          </note>
          <note n="6f5e3121">
            Men det förvånar mig oerhört att Ingvar Carlsson inte kunde ta
            avstånd från en del av de snaskerier som förekom från socialdemokratiskt
            håll i valrörelsen utan i stället bad mig att ta avstånd från
            vad Expressen sysslar med - precis som om jag hade med den tidningen
            att göra.
          </note>
          <note n="8c60a78b">
            Både Ingvar Carlsson och Mona Sahlin måste förstå att man blir
            litet förvånad när det rapporteras att applåderna på Socialdemokraternas
            valvaka var mer intensiva när kds låg under 4 % än när Socialdemokraterna
            återvann regeringsmakten.
          </note>
          <note n="4bc4823e">
            Ingvar Carlsson sade vidare: Det var inte vi, utan ni, som inledde
            neddragningen i flerbarnstilläggen.
          </note>
          <note n="d24018f9">
            Och det är ju rätt! Det har jag aldrig nekat till. Det var nog
            så smärtsamt. Men ni socialdemokrater fortsätter ju med det. Ni
            kombinerar dessutom det med att sänka barnbidragen också för de
            ekonomiskt sämst ställda barnfamiljerna. Ni har tagit bort vårdnadsbidraget
            och sänker föräldraförsäkringen. Det är detta sammantaget som
            gör att man blir så förvånad över det som kallas fördelningspolitik.
          </note>
          <note n="08b44fea">
            Ingvar Carlsson blir irriterad och aggressiv när vi påminner
            honom om vad han själv sade under tre år i oppositionsställning.
            Men det får han finna sig i att vi erinrar honom om. Knappast
            någon har här i dag kritiserat Ingvar Carlsson för besparingar,
            utan vi erinrar honom om att han under sin oppositionstid inte
            ville veta av besparingar. Han röstade nej till ca 60
          </note>
          <note n="14a6a553">
            miljarder kronor i besparingar. Trots att Socialdemokraterna
            är ett så stort och mäktigt parti och vill ha monopol på det mesta,
            måste vi ju ha rätt att bli förvånade över att ni gjort helt om,
            dvs. vridit er från
          </note>
          <note n="05d5c63c">
            180 .
          </note>
          <note n="7f2e2fa9">
            Det är inte besparingarna som vi är förvånade över utan över
            den skepnad som ni har för fördelningspolitiken när det gäller
            barnbidragen, flerbarnstilläggen, vårdnadsbidraget - som togs
            bort - och det sätt som ni behandlat pensionärerna. Ingvar Carlsson
            säger att rättvisa är en hörnsten. Men observera att därefter
            säger Carl Bildt: Välkomna till sparbastionen.
          </note>
          <note n="8ac3ac5d">
            Anf. 42 CARL BILDT (m) replik
          </note>
          <note n="bf0a5b18">
            Herr talman! Temat för denna debatt har varit sparandet. Vi moderater
            är bäst på att spara; det visas bl.a. av att jag är den som har
            mest taletid kvar. Det vill jag utnyttja till att rekapitulera
            vad som sagts tidigare. Eftersom Ingvar Carlsson inte har någon
            repliktid skall jag inte komma med något som fordrar nya repliker.
          </note>
          <note n="b759e15d">
            Det som inträffat under de senaste fyra månaderna är att socialdemokratin
            valt väg åt vänster. Det blev inte den breda samverkan som man
            hade förespeglat under valrörelsen, utan det blev litet av det
            som jag med en tillspetsad formulering kallade rödgrön röra.
          </note>
          <note n="9b93e23d">
            Det blev en Schyman här och en Schlaug där och en
          </note>
          <note n="54faeec2">
            Sundström som försökte överleva mitt i det hela. Det blev inte
            den trovärdiga politik som krävs för att skapa förutsättningar
            för de nya jobb som Sverige så innerligt väl behöver, och som
            vi måste ha.
          </note>
          <note n="5914ed61">
            Detta är beklagligt. Jag tror nämligen att det kommer att sätta
            sin prägel på en betydande del av mandatperioden. Om regeringen
            gör sig föreställningen att det går att slingra sig fram och tillbaka
            alltför mycket - visst utrymme finns alltid - tror jag att regeringen
            begår ett strategiskt misstag som kommer att kosta ganska mycket
            under ganska lång tid framöver.
          </note>
          <note n="867437f1">
            Det som regeringen i sak har åstadkommit är massiva skattehöjningar.
            Det har man gjort inte bara för företagare, vilket är illa nog,
            utan också för samtliga löntagare. Fattig eller rik, ingen har
            kunnat undkomma den socialdemokratiska skattechocken. Titta närmare
            på lönebeskedet för januari månad! Då ser ni vad det inneburit.
            Det står inte en ekonom att uppringa - utanför LO måhända - som
            inte anser att detta är fel för Sverige. Därtill kan vi lägga
            de dogmatiska återställarna och återregleringarna av bl.a. arbetsmarknaden.
            Det finns inte en ekonom som går att uppbringa i Sverige eller
            i utlandet som inte anser att detta försvårar möjligheten till
            nya jobb, framför allt i de småföretag som Sverige är så beroende
            av.
          </note>
          <note n="5f4073e1">
            Detta innebär dess värre att vi, trots att vi befinner oss i
            en kraftig ekonomisk uppgång 1995 och 1996 -
          </note>
          <note n="cc99d831">
            Ingvar Carlsson har citerat mycken statistik, som i allt väsentligt
            säkert är rätt - lever farligt med tanke på framtiden. Vi har
            en ekonomisk politik som är helt och totalt utan någon som helst
            marginal för finansiella störningar utifrån. Och vi har en sysselsättningsutveckling
            som riskerar att bli för svag, nu när vi har det historiska tillfället.
          </note>
          <note n="3ff6b5a1">
            Detta illustreras kanske allra tydligast i den diskussion som
            vi haft under de senaste veckorna om huruvida socialdemokratin
            verkligen har någon politik för jobb och sysselsättning. Före
            valet var ju detta så osannolikt uppblåst. Det fanns planer och
            program.
          </note>
          <note n="e2ca57f3">
            Arbetslösheten skulle ned till 5 %. Och det skulle ske praktiskt
            taget omgående, i alla fall år 1995 - möjligen 1996. Därefter
            blev det bara tomt och tyst från
          </note>
          <note n="67e4c423">
            Arbetsmarknadsdepartementet. Ingen tror på en sådan politik.
            Nu försöker regeringen rädda den med herr
          </note>
          <note n="05dc6c13">
            Schlaug. En sådan seger till och herr Sundström är förlorad!
          </note>
          <note n="2849643f">
            Anf. 43 OLOF JOHANSSON (c) replik
          </note>
          <note n="07f4c2e4">
            Herr talman! Jag fick inget svar av Ingvar Carlsson om kärnkraftsavvecklingen.
            Mitt svar till Ingvar
          </note>
          <note n="ea1620a3">
            Carlsson i samma fråga är att vi fullföljde energiöverenskommelsen
            mellan Centern, Folkpartiet och Socialdemokraterna från januari
            1991. Det verkar som om
          </note>
          <note n="38164d1c">
            Ingvar Carlsson beklagar det. Det är något förvånande.
          </note>
          <note n="bc3c5a4c">
            Anf. 44 GUDRUN SCHYMAN (v) replik
          </note>
          <note n="5476f628">
            Herr talman! Det är två saker jag vill säga. Till
          </note>
          <note n="99e74ccf">
            Ingvar Carlsson vill jag säga att t.o.m. tidningen Dagens industri
            uppmärksammade på sin ledarsida i går att Vänsterpartiet denna
            gång hade ett mer ansvarsfullt och mindre kostsamt förslag. Jag
            hoppas att ni socialdemokrater också läser den tidningen.
          </note>
          <note n="4a93f09f">
            Till Carl Bildt vill jag säga att illustrationen på hur moderaterna
            sparar var bra, nämligen så att ni själva får mest kvar. Eller
            hur? Carl Bildt hade tre minuter kvar; vi andra hade litet mindre.
            Det är just er spartaktik.
          </note>
          <note n="7a2e1b85">
            Avslutningsvis vill jag säga att denna debattform visat sig vara
            bra. Men jag önskar att vi kunde föra debatter i denna kammare
            om mer framtidsinriktade frågor. Jag blir oerhört trött på att
            höra allt tjat om vem som gjorde vad sett bakåt i tiden. Jag tänker
            på de historiska beskrivningarna, de historiska nätterna.
          </note>
          <note n="b3bb615b">
            Jag tror att vi var ända tillbaks till 1800-talet i Lars
          </note>
          <note n="f7075a29">
            Leijonborgs tal. Vi måste väl någon gång kunna formulera politiska
            tankar och visioner om framtiden från denna talarstol. Vi måste
            kunna tala om att det kommer en tid efter det att besparingarna
            är gjorda.
          </note>
          <note n="501d68d7">
            Vi skall ju klara av dem. Eller hur, Ingvar Carlsson?
          </note>
          <note n="a62fac28">
            Vi skall klara arbetslösheten. Vi skall kunna hålla ett solidariskt
            samhälle vid liv, som värderar varje människa lika. Det är ju
            vår ambition. Men vi måste också tala om hur framtiden skall se
            ut, vilka visioner vi ser framför oss, vilka värderingar som skall
            prägla samhället i framtiden. Den debatten lyser ofta med sin
            frånvaro i den här kammaren. Jag försökte ta upp den i budgetdebatten,
            för att just visa på att ekonomi inte handlar om bara decimaler,
            utan också om våra liv och vår självständighet. Jag hoppas att
            vi får återkomma.
          </note>
          <note n="4edaed6d">
            Anf. 45 MARIANNE SAMUELSSON (mp)
          </note>
          <note n="54086251">
            Herr talman! Det är bra att Carl Bildt sparar på taletiden. Jag
            önskar att han gjorde det litet oftare och i flera sammanhang.
            Men det kan vi diskutera en annan gång.
          </note>
          <note n="f6947fc6">
            När man läser Från Riksdag &amp; Departement blir man litet beklämd,
            därför att där verkar det som om det vore Carl Bildt och moderaterna
            som skulle hjälpa regeringen att få igenom de flesta sparförslagen,
            framför allt på den sociala sidan.
          </note>
          <note n="cf1f53a6">
            Vi i Miljöpartiet har gått före på en mängd områden, och vi tänker
            vara föregångare i fortsättningen också. Jag har tittat på de
            miljöförslag som vi lade fram i riksdagen 1988 och framåt. En
            hel del av dem har gått igenom, trots att de avslogs då. Det har
            hänt en del på miljöområdet, tack vare att vi har funnits med
            och tryckt på i debatten.
          </note>
          <note n="5a66ce82">
            Ingvar Carlsson har inte någon taletid kvar, men jag vill säga
            till honom att jag hoppas att han har skissat på förslaget till
            Skatteväxlingskommittén, så att vi kommer till skott och får börja
            jobba med skatteväxlingsförslaget. Vi måste få i gång den viktiga
            åtgärden att växla skatten på arbete mot skatt på energi och råvaror.
            Då får vi också i gång de nya, viktiga framtidsjobben. Då blir
            det lönsamt med energieffektiviseringar och investeringar i energisnåla
            system. Då blir det lönsamt att ha folk i arbete, speciellt inom
            vård och omsorg - som i dag kostar för mycket och innebär att
            man inte har råd med personal, trots att det finns ett behov.
            Jag önskar att vi skall titta utanför den här kammaren, på hur
            människor har det, och värna om deras miljö och om vård och omsorg.
          </note>
          <note n="c261e7c8">
            Anf. 46 ALF SVENSSON (kds)
          </note>
          <note n="ef4310f0">
            Herr talman! Jag tänker inte polemisera, utan jag vill bara understryka
            ett par punkter i mitt huvudanförande. Jag vill verkligen inte
            polemisera, utan jag sade att vi alla nu borde se till att vi
            kan komma bort från det som vi möter i tidningarna jämt och ständigt,
            dvs. att människor inte får den vård de har rätt till och den
            omsorg de behöver. Vi vet väl alla att den typen av reportage
            och skriverier alltid har funnits och kanske alltid kommer att
            finnas, men det finns ändå tendenser här och var - vi behöver
            inte kasta skulden på någon - som gör att detta måste tas fram
            mer i aktualitetens ljus. Det är naturligtvis ingen rim och reson
            i att cancersjuka eller barn som behöver operationer skall skjutas
            åt sidan eller få vänta.
          </note>
          <note n="603b2bfc">
            Jag vill återigen understryka att jag inte lägger skulden på
            någon, utan jag menar att vi måste klara av detta tillsammans.
            Väldigt mycket av det vi har talat om här i dag handlar om friska,
            aktiva människor, om dem som kan tala för sig, om grupper som
            har röststyrka. Men det finns andra, svaga grupper, som inte får
            hamna vid sidan om.
          </note>
          <note n="9f601de9">
            Herr talman! Vi vet att Sverige är mer än statsbudgeten. Sverige
            är ofantligt mycket mer än det som beslutas i den här kammaren
            när det gäller ekonomi.
          </note>
          <note n="07f71841">
            Något som rör sig för närvarande ute bland svenska folket är
            ett resonemang om hur vi skall få ett varmare och tryggare samhälle.
            Finns det någonting vi kan göra, någonting vi kan uppamma av motkrafter
            mot våldsutvecklingen? Människor är inte nöjda med att höra experter
            på området säga att våldet har blivit något mer brutalt men har
            inte ökat särskilt mycket.
          </note>
          <note n="dfb496a9">
            Det råder en hel del osäkerhet ute i det svenska folkhemmet,
            om jag får använda det uttrycket.
          </note>
          <note n="e89beb16">
            Jag tror - ni får naturligtvis ha en annan mening -
          </note>
          <note n="9c8bb773">
            och många svenskar tror att vi måste auktorisera föräldraansvar
            och familjemiljö. Det är i de små, trygga sammanhangen som människan
            får sin identitet, blir en person och kan gå ut och möta en komplicerad
            värld. Jag tror dessutom att skolan måste ta ett ansvar, större
            än vad skolan kanske har uppmuntrats att göra, nämligen genom
            att impregnera eleverna med inställningen att varje människa oberoende
            av ras, ålder, kön och intellekt har ett okränkbart värde.
          </note>
          <note n="6c4bf0a8">
            Skattepolitik m.m.
          </note>
          <note n="44da45a2">
            Anf. 47 BO LUNDGREN (m)
          </note>
          <note n="8f60c387">
            Herr talman! Låt mig inledningsvis lägga till rätta ett inlägg
            av Ingvar Carlsson. Det lät på hans yttrande nästan som om bankstödet,
            insättarstödet, var någonting som yrkades av socialdemokraterna.
            I själva verket var det så att vi under våren 1992 förberedde
            den generella garantin, men vi ville inte sätta den i sjön förrän
            det fanns motiv att göra det, för att inte ytterligare försvåra
            utvecklingen.
          </note>
          <note n="2506603f">
            Jag tycker också att det fungerade väldigt bra under den tid
            som vi hade det vi kan kalla en samlingsregering i de här frågorna.
            Men det vore väl sjutton annars! Rimligen skall man ju hjälpa
            till med att rätta till det som man har ställt till. Det var den
            ekonomiska politiken under 80-talet som var grunden för spekulationsekonomin.
            Om jag inte missminner mig, var det
          </note>
          <note n="59b1e963">
            Ingvar Carlssons regering som tillsatte den styrelse i
          </note>
          <note n="791fb558">
            Nordbanken som under vår tid fick betala skadestånd och erkänna
            att man inte skötte Nordbanken på ett riktigt sätt. Det var alltså
            bra att man hjälpte till med att rätta till det man själv ställt
            till.
          </note>
          <note n="e0dc8a82">
            Gudrun Schyman talade om bankskatt. Får jag bara konstatera att
            en bankskatt inte innebär att räntemarginalerna minskar - tvärtom!
            En bankskatt innebär, oavsett hur den ser ut, att räntemarginalerna
            ökar och att låntagare och insättare får det än sämre. Till detta
            kommer att det råder osäkerhet om skattereglerna på ett sätt som
            missgynnar investeringar också i andra sektorer.
          </note>
          <note n="3b24e51b">
            Det är egentligen förvånansvärt, när man lyssnar på partiledardebatten,
            att höra den självbelåtenhet med vilken statsministern talar om
            vad som har skett sedan socialdemokraterna trädde till för några
            månader sedan. Han gör det i en miljö som präglas av en kontinuerlig
            ränte- och valutakris. Han gör det i ett läge när arbetslösheten
            1998 skulle vara i storleksordningen 10 %, även om regeringens
            sannolikt alltför optimistiska prognoser slår in. Detta är ingen
            anledning till självbelåtenhet. Tvärtom är det en anledning till
            självkritik.
          </note>
          <note n="1c51c712">
            Om det nu är så att regeringen för en riktig politik, vad är
            det då som gör att investerare i Sverige och utomlands fortfarande
            har ett så stort misstroende? Jo, det beror på att man har en
            bristande insikt om några saker.
          </note>
          <note n="3d713c34">
            För den innevarande mandatperioden har den ekonomiska politiken
            två viktiga uppgifter, som är varandras förutsättningar. Den ena
            uppgiften är att sanera de offentliga finanserna, och den andra
            är att skapa förutsättningar för de hundratusentals nya jobb i
            den privata sektorn som kan eliminera risken för långtidsarbetslöshet
            och ge dagens arbetslösa jobb. De uppgifterna är varandras förutsättningar,
            därför att om de offentliga finanserna inte saneras blir räntan
            inte så låg att vi får tillräckligt mycket investeringar i nya
            jobb.
          </note>
          <note n="df2ee6be">
            Om vi inte jobbar med en politik som ger förutsättningar också
            i övrigt för de nya jobben, klarar vi inte saneringen av de offentliga
            finanserna. Det blir besvärligare och jobbigare och skulle kräva
            längre tid och mer besparingar.
          </note>
          <note n="b2222f80">
            Det gäller alltså att ha en riktig och rejäl omfattning på budgetförstärkningarna,
            och där har vi tyvärr anledning att se att regeringen ligger i
            underkant.
          </note>
          <note n="e71ff7b3">
            Men lika viktigt som att omfattningen är tillräcklig och ger
            marginaler, är att man har en riktig inriktning.
          </note>
          <note n="f8de3787">
            Det problem vi har i Sverige är inte att skatterna är för låga.
            Det är att utgifterna på den offentliga sidan är för stora. De
            är ungefär 70 % av vår samlade ekonomi, och skatterna är drygt
            50 %. Redan där ser man ju att problemet är de stora utgifterna,
            inte att skatterna är alltför låga.
          </note>
          <note n="74c2633c">
            Men det är också så, att om man skulle välja skattehöjningsvägen
            - vilket regeringen har gjort genom att höja skatten på arbete
            kraftigt - blir det färre jobb.
          </note>
          <note n="3d423d54">
            Det är ju därför som ni emellanåt höjer skatten på alkohol och
            tobak - det är alltså för att hålla konsumtionen nere. Det kan
            bli en del smuggling och hembränning som följd av detta. Men höjd
            skatt på arbete ger färre riktiga jobb, möjligen en del svartjobb,
            vilket ingen tjänar på. Höjd skatt har den effekten.
          </note>
          <note n="3dccd8f7">
            Höjd skatt på kapitalbildning och investeringar ger färre investeringar
            och mindre kapital att satsa på företagen, och det är sådana skattehöjningar
            som gör att man inte har tillräckligt med förtroende för regeringens
            ekonomiska politik. Mot den bakgrunden är det viktigt att nu skapa
            en insikt - förhoppningsvis också hos regeringen, även om det
            förefaller svårt -
          </note>
          <note n="b6b56a60">
            om just vikten av att de här två målen samverkar. Det skulle
            vara intressant att höra vad Lars Hedfors, som ju företräder regeringen
            i det här avseendet, har att säga om detta. Trots att ekonomin
            verkligen är ett viktigt debattämne har riksdagens talmanskonferens
            bestämt att vi inte skall ha någon särskild debatt om den ekonomiska
            politiken, vilket är mycket märkligt i sig. Det kunde då vara
            intressant att höra Lars Hedfors resonera litet bredare kring
            mina invändningar när det gäller kombinationen av sanering av
            offentliga finanser och förutsättningar för att skapa nya jobb.
          </note>
          <note n="fbf6c96d">
            I det senare fallet har socialdemokraterna en politik som innebär
            att vi konserverar massarbetslöshet, som många ekonomer och debattörer
            har sagt. Vi moderater för däremot en politik som genom undanröjda
            skattehöjningar på arbete och eget kapital skapar förutsättning
            för att eliminera långtidsarbetslösheten.
          </note>
          <note n="68191e4d">
            Anf. 48 ROLF KENNERYD (c)
          </note>
          <note n="e882bdc8">
            Herr talman! Det svenska näringslivet befinner sig nu i ett expansivt
            skede. Det beror dels på en pågående konjunkturuppgång, framför
            allt i exportsektorn, dels på den tidigare borgerliga regeringens
            åtgärder för att stärka den svenska konkurrenskraften. Sådana
            åtgärder har bl.a. vidtagits inom skatte- och avgiftsområdet,
            exempelvis sänkta arbetsgivaravgifter.
          </note>
          <note n="1c971844">
            Efter höstens regeringsskifte har den socialdemokratiska regeringen
            genom sin återställararsenal med
          </note>
          <note n="491e6f63">
            Vänsterpartiets hjälp genomdrivit väsentliga försämringar framför
            allt för de små företagen. Det gäller t.ex. höjda arbetsgivaravgifter
            och slopad kvittningsrätt. Dessa försämringar för småföretagen
            och övriga företag kommer att försena och dämpa den pågående konjunkturuppgången,
            och det finns risk för att den inom vissa sektorer helt kommer
            av sig. När uppgången så småningom förbyts i en konjunkturnedgång
            kommer skadeverkningarna av den försämrade konkurrenskraften att
            bli än mer kännbara.
          </note>
          <note n="67cbd7bc">
            Självklart kommer effekten för sysselsättningen av regeringens
            försämringar att bli negativ. Arbetslösheten kommer att förbli
            högre än den annars skulle ha varit under pågående högkonjunktur.
            Det ter sig närmast patetiskt att regeringens stora och praktiskt
            taget enda arbetsmarknadspolitiska åtgärd är bredsådd av sänkta
            arbetsgivaravgifter för företag som anställer arbetslösa, sedan
            man dessförinnan genom en generell höjning av arbetsgivaravgifterna
            försämrat möjligheterna för alla att nyanställa. Vari ligger logiken
            i detta beteendemönster, Lars Hedfors, och för övrigt numera också
            Roy Ottosson?
          </note>
          <note n="4f3607d2">
            Från Centerpartiets sida är vi angelägna att inte skapa alltför
            stor ryckighet i de skattemässiga förutsättningarna i det korta
            tidsperspektivet. Vi är därför försiktiga med "reåterställare",
            dvs. återställare av regeringens återställare på skatteområdet.
            Men med hänsyn till företagsbeskattningens betydelse för sysselsättning
            och välfärd har vi ansett det nödvändigt att återställa bl.a.
            kvittningsrätten och reglerna för återföring av skatteutjämningsreserv,
            den s.k. SURV:en.
          </note>
          <note n="295b38f8">
            Vi föreslår vidare en sänkning av arbetsgivaravgifterna med 7
            miljarder kronor, som riktas huvudsakligen mot småföretagen genom
            att sänkningen föreslås gälla vad vi kan kalla en bottenplatta,
            bestående av en lönesumma motsvarande en genomsnittslön för tio
            anställda per koncern eller företag. Härigenom kommer sänkningen
            i och för sig alla till del, men den får den absoluta tyngdpunkten
            i småföretagssektorn. Det är viktigt från regionalpolitisk synpunkt,
            framför allt därför att det är där som småföretagen är ryggraden
            i näringslivet.
          </note>
          <note n="ed8039f6">
            Herr talman! Centerns enträgna pionjärarbete för en skattesväxling,
            dvs. ökade avgifter på miljöstörande verksamheter och sänkta skatter
            på arbete, börjar nu ge resultat. Även partier som tidigare tagit
            avstånd från - ja, ibland t.o.m. förhånat - våra idéer och förslag
            pläderar nu för mer skatteväxling. Ändå går det trögt med genomförandet.
            En orsak är självfallet att ett snabbt genomförande kan rubba
            konkurrensläget i förhållande till andra nationer. Det är därför
            viktigt att vi kan medverka till en något så när parallell utveckling
            i våra konkurrentländer, främst inom EU.
          </note>
          <note n="bd3dc75b">
            Vi anser det därför vara bekymmersamt att Europeiska unionen
            i varje fall inte nu synes kunna ta sig samman och komma fram
            till en gemensam uppfattning i frågan om skatteväxling. Det får
            emellertid inte hindra oss från att ensidigt ta steg i denna riktning.
            Vi föreslår därför införande av koldioxidavgifter och uranskatt
            till ett sammanlagt belopp av 5 miljarder kronor för att tillsammans
            med av regeringen aviserade 2 miljarder till förbättringar i företagsbeskattningen
            ge möjlighet till den tidigare redovisade sänkningen av arbetsgivaravgiften.
          </note>
          <note n="d27ad976">
            Vi kommer också, framför allt genom vår EU-
          </note>
          <note n="2531a77a">
            parlamentariker Karl-Erik Olsson, att kraftfullt verka för att
            EU-länderna bryter sin förlamning i skatteväxlingsfrågan och börjar
            ta steg i rätt riktning. I en första omgång får ansträngningarna
            inriktas på att förmå så många länder som möjligt att i likhet
            med oss ta ytterligare sådana steg för att i nästa fas kunna nå
            full enighet.
          </note>
          <note n="6d36f496">
            En del EU-länders obeslutsamhet och motstånd mot skatteväxling
            får absolut inte tas till intäkt för passivitet från vår sida.
            Vi måste våga ta egna steg i önskad riktning och dessutom förmå
            likasinnade länder att också våga ta sådana steg. Kan vi i det
            arbetet räkna med stöd från de partier som numera säger sig eftersträva
            en sådan utveckling och vars representanter har taletid i kammarens
            talarstol?
          </note>
          <note n="9fe272f0">
            Anf. 49 BO LUNDGREN (m) replik
          </note>
          <note n="df409065">
            Herr talman! När det gäller kritiken av regeringens politik och
            när det gäller inriktningen av den alternativa politik som kan
            ge de nya jobben föreligger det inte stora skillnader mellan mig
            och Rolf Kenneryd.
          </note>
          <note n="ebd5745a">
            Jag kan dock konstatera att det behövs klarlägganden i några
            avseenden.
          </note>
          <note n="5e0e6b6f">
            När det gäller den extra skatten för de mindre företag som driver
            sin verksamhet i aktiebolagsform föreslår Centern inte att man
            skall ta bort dubbelbeskattningen omedelbart. Jag vill bara klara
            ut att det ju inte kan vara så att Centern i likhet med Socialdemokraterna
            menar att det bör finnas en dubbelbeskattning.
          </note>
          <note n="7e8f86df">
            Den andra saken är allvarligare och rör just kapitalförsörjningen
            för mindre företag och problemen med kompletteringen till det
            egna kapitalet, nämligen det lånade kapitalet. Om jag skall tolka
            Centern på den punkten menar man att vi bör överväga någon form
            av bankskatt. En bankskatt innebär de facto att man inför en extra
            kostnad som vältras över på kunderna och leder till ökade kostnader
            för den som lånar eller minskad förräntning för den som sätter
            in pengar på bank.
          </note>
          <note n="7f5317c5">
            Jag skulle vilja be Rolf Kenneryd att utveckla varför en bankskatt
            skall införas, om nu Centern menar att det skall ske. Jag har
            hört Olof Johansson säga att det bankstöd som har gått ut skall
            betalas tillbaka. Det gäller i så fall bara några få banker. Bankstöd
            har t.ex.
          </note>
          <note n="a4c52376">
            inte gått till Östgöta Enskilda Bank. Huvudägaren
          </note>
          <note n="89c7332e">
            Fredrik Lundberg har satt in 600-700 miljoner - jag tror att
            det är detta belopp det rör sig om - utan att diskutera insatser
            från staten. Sparbanken Gripen i
          </note>
          <note n="b3f4dc54">
            Ängelholm har aldrig legat staten till last eller förorsakat
            några problem.
          </note>
          <note n="d6df8078">
            Det skulle vara intressant att höra vad det finns för motivering
            till att införa en skatt som försämrar kreditförsörjningsmöjligheterna.
          </note>
          <note n="def1f822">
            Anf. 50 ROLF KENNERYD (c) replik
          </note>
          <note n="22b81e54">
            Herr talman! När det gäller dubbelbeskattningen vill jag säga
            att vi har samma principiella uppfattning som tidigare. Att vi
            nu inte föreslår en "reåterställare"
          </note>
          <note n="2530bb7c">
            även på detta område har jag redan principiellt berört.
          </note>
          <note n="0d8cb775">
            Jag skall därför inte lägga mera tid på det.
          </note>
          <note n="4f83f801">
            Beträffande förslaget om bankskatt har jag personligen stor förståelse
            för den breda opinion som kräver detta. Jag har emellertid tillräckligt
            med insikt i hur en sådan skulle verka om den skulle realiseras.
          </note>
          <note n="9ee40245">
            Jag skall därför be att få avstå från att kommentera det förslag
            som mitt parti har lagt fram i detta avseende.
          </note>
          <note n="991f8e1a">
            Anf. 51 BO LUNDGREN (m) replik
          </note>
          <note n="608594fe">
            Herr talman! Jag konstaterar - vilket jag tycker är viktigt för
            diskussionen både i dag och i framtiden -
          </note>
          <note n="95fa4756">
            att vi i grunden har samma uppfattning när det gäller beskattning
            av kapitalbildning och eget kapital. Det är ganska bra att veta
            det. Det finns andra som har en diametralt motsatt principiell
            uppfattning. Jag har naturligtvis också respekt för om Rolf Kenneryd
            inte vill diskutera det här.
          </note>
          <note n="d1019c81">
            Låt mig då bara mycket kortfattat säga att jag har en mycket
            stor förståelse - man kan säga att jag har suttit mitt i smeten
            - för den opinion som kräver att det som inträffade i banksektorn
            måste hanteras på något sätt. Självklart skall återbetalning ske.
            Det har vi båda talat om.
          </note>
          <note n="30bb9e2d">
            Det viktiga är att vi får en sådan debatt att åtgärderna blir
            realistiska och rimliga. Det gäller att se till att få tillbaka
            så mycket som möjligt av Nordbanken,
          </note>
          <note n="c499b606">
            Securum och Retriva när de företagen, som utflöde av främst statens
            dåliga handlag med bankverksamhet, avvecklas. Jag hyser för egen
            del gott hopp om att större delen av det utbetalda stödet kommer
            att kunna tas tillbaka.
          </note>
          <note n="7ef574ed">
            Debatten i övrigt har kommit litet snett. Det har blivit en känsla
            av att alla banker har fått stöd. Den bankgaranti som infördes
            är ingen garanti som i första hand har gällt bankerna som sådana.
            Men stabiliteten i betalningssystemet har lett till att vi har
            kunnat få upplåning från de svenska bankerna i utlandet och i
          </note>
          <note n="96be6083">
            Sverige till så låga kostnader genom bankgarantin att vi inte
            fick ännu större räntemarginaler och ännu större kostnader för
            företag och hushåll i Sverige.
          </note>
          <note n="bf4f7461">
            Därmed har alla i realiteten haft nytta av den här statsgarantin,
            som vi fattade beslut om i bred enighet här i riksdagen.
          </note>
          <note n="7487dcf0">
            Om man lägger en särskild skatt på vissa vidgas räntemarginalerna
            i stället för att krympas. Det skapar dessutom en osäkerhet om
            huruvida Sverige åter skall gå tillbaka till 80-talspolitiken
            med särskilda vinstskatter med alla de problem det skulle leda
            till för investeringar. Men jag har all respekt för Rolf Kenneryd.
          </note>
          <note n="ed488f71">
            Anf. 52 ROLF KENNERYD (c) replik
          </note>
          <note n="e9c3bc8c">
            Herr talman! Jag vill trots allt göra två korta tilllägg till
            den diskussion som pågår om att återföra pengar från banksektorn
            till staten som ersättning för den hjälp som bankerna har fått.
          </note>
          <note n="a71a2474">
            Det förtjänar att noteras att nuvarande Nordbanken och dess fastighetsbolag
            har erhållit 64 av de 65
          </note>
          <note n="06d18599">
            miljarder som har utbetalats av skattemedel. Jag när förhoppningen
            att vid den kommande försäljningen av
          </note>
          <note n="e1935f16">
            Nordbanken och så småningom också av fastighetsbolaget skall
            merparten av dessa pengar kunna återtas.
          </note>
          <note n="3a5c8c4d">
            Det måste ändock på sakliga grunder konstateras att även den
            breda allmänheten har haft nytta av det bankstöd som har utgått.
            Låt oss göra tankeexperimentet att ett sådant stöd icke hade utgått
            vid det tillfälle det utgick. Vilka skulle effekterna ha blivit
            för den breda allmänhetens möjligheter att bibehålla värdet på
            besparingar och att ta del av de lån som banksektorn utger?
          </note>
          <note n="9ae334c0">
            Anf. 53 ISA HALVARSSON (fp)
          </note>
          <note n="9f2de06a">
            Herr talman! Genom att i så hög grad välja att försöka sanera
            budgeten med höjda skatter på arbete och på risktagande så försvårar
            regeringen möjligheterna till nya jobb och minskad arbetslöshet.
            Genom att man väljer återställarpolitik försämras förutsättningarna
            för den nödvändiga expansionen i näringslivet.
          </note>
          <note n="0fbe1204">
            Skattesystemets utformning spelar en stor roll när det gäller
            människors beteende. T.ex. när man för ca
          </note>
          <note n="712a944e">
            25 år sedan övergav sambeskattning av makar och införde individuell
            inkomstbeskattning, resulterade det i kraftigt ökade ekonomiska
            incitament för kvinnor att skaffa egna inkomster. Det blev också
            startpunkten för en kraftig ökning av förvärvsfrekvensen för kvinnor.
            I dag är kvinnornas förvärvsfrekvens i det närmaste lika hög som
            männens. Nu gäller det att också få kvinnor att bli företagare.
          </note>
          <note n="2139ec1b">
            Många trivs bra med att vara anställda och har ingen längtan
            efter något annat. Men andra vill hellre arbeta i egna företag,
            och de måste få pröva sina vingar.
          </note>
          <note n="1599f22f">
            Arbetslösheten är oacceptabelt hög. Men att, som många högerkrafter
            vill, återgå till 50-talets sambeskattning och hemmafrusystem
            eller att skapa ett B-
          </note>
          <note n="6d0cd23b">
            lag på arbetsmarknaden, löser inte arbetslöshetsproblemet på
            ett acceptabelt sätt. Det gör man inte heller med socialdemokraternas
            misstro mot företagare och 80-talets ensidiga satsningar på traditionella
            storföretag.
          </note>
          <note n="c0ca6d67">
            Det är nödvändigt att kvinnor kommer att svara för en allt större
            del av det framtida nyföretagandet.
          </note>
          <note n="4d986a3c">
            Faktum är att om kvinnor började driva företag i samma utsträckning
            som män gör, så skulle Sverige få
          </note>
          <note n="c22a4093">
            270 000 nya företag. Om alla dessa företagare sedan anställde
            bara en - säger en - person var, så skulle arbetslösheten försvinna.
          </note>
          <note n="4123e590">
            Inga företag startas eller drivs av sig själva. Det räcker inte
            att tala väl om företag. Det krävs också respekt och uppskattning
            av företagare samt förståelse för att företagarna är människor
            av kött och blod som satsar i något så osäkert som ett eget företag.
            Det handlar om samhällets attityd. Här måste socialdemokraterna
            tänka om - som så många poängterat. Lars
          </note>
          <note n="bb37f6f8">
            Leijonborg hänvisade t.ex. nyss till vad Göran Skytte skrev i
            Aftonbladet.
          </note>
          <note n="a21a2e3f">
            För att knäcka massarbetslösheten behövs en massiv satsning på
            småföretagandet inom den privata sektorn. Det är bara så vi kan
            skapa nya jobb. Det är bara så vi kan få in alla de pengar som
            behövs för att upprätthålla den service och omsorg som vi vill
            finansiera gemensamt. Därför måste vi också i betydligt större
            utsträckning underlätta för alla de kvinnor som vill och kan starta
            företag och expandera inom tjänstesektorn - inte som några underdåniga
            husor utan som stolta och fria professionella företagare.
          </note>
          <note n="588364dd">
            Kvinnor och män har traditionellt olika referensramar, olika
            behov och idéer, på grund av de olika roller vi har haft tidigare.
            Nu är dessa roller passé, men fortfarande är regelverket format
            av män - för män. Kvinnor utgör inte någon homogen grupp. Det
            är dags för ett könsneutralt sätt att se på företagande och skatter.
          </note>
          <note n="b2bda263">
            I förmögenhetsbeskattningen finns en verklig kvarleva av den
            föråldrade syn på kvinnor som förr genomsyrade samhället, nämligen
            sambeskattningen av förmögenhet. Denna föråldrade, orättvisa och
            ojämställda sambeskattning måste avskaffas.
          </note>
          <note n="0483673e">
            Skatteförvaltningen skulle slippa lägga ned onödig tid på att
            ta reda på vem som bor med vem, vem som har eller har haft barn
            med vem eller vem som råkar bo ihop med någon som denne tidigare
            varit gift med.
          </note>
          <note n="a266d774">
            Familjerna ser inte ut som förr. En man och en kvinna med var
            sitt barn från ett tidigare förhållande särbeskattas ända tills
            de får ett gemensamt barn då helt plötsligt alla fem sambeskattas
            utan hänsyn till barnens övriga föräldrars förmögenhetssituation.
          </note>
          <note n="6fdab9f3">
            Det finns inga fördelningspolitiska skäl att ha kvar denna sambeskattning
            som bygger på tanken att kvinnan är ett bihang till mannen. Dessutom
            är sambeskattningen en ren kostnad för samhället. Den måste bort!
          </note>
          <note n="da0c0a10">
            Kvinnor är oftast försiktigare än män. De vill börja företagandet
            i liten skala och inte skuldsätta sig så mycket. Den borgerliga
            regeringen införde en begränsad kvittningsrätt mellan inkomst
            av tjänst och underskott i rörelse för att underlätta nyföretagande.
          </note>
          <note n="bb17da5c">
            Den kvittningsrätten har Socialdemokraterna tagit bort. Vi menar
            att den rätten skall återinföras. Den är viktig för att presumtiva
            företagare skall våga kasta loss i litet lagom takt vid sidan
            av annan anställning, en möjlighet att få pröva sina vingar med
            litet av skyddsnät kvar.
          </note>
          <note n="3605c97d">
            Det är viktigt att utgå från kvinnors verklighet och vardag,
            att forma regelverket efter den verklighet som i dag råder för
            kvinnor och män som försöker dela ansvaret för såväl försörjning
            som familj. Därför menar vi att småbarnsföräldrars hämtning och
            lämning av barnet på dagis eller hos dagmamma, dvs. den restid,
            restidsvinst eller behov av bil, skall bedömas som berättigande
            till reseavdrag.
          </note>
          <note n="124f9520">
            Fru talman! Det är enligt min mening ett otidsenligt synsätt
            att inte ta hänsyn till att barn måste hämtas och lämnas på dagis,
            och det måste ändras.
          </note>
          <note n="86000cfb">
            Anf. 54 BO LUNDGREN (m) replik
          </note>
          <note n="52ea5e88">
            Fru talman! Jag känner mig litet frågvis i dag. Det var en sak
            som jag blev litet förundrad över. Isa Halvarsson talade om att
            högern eller motsvarande grupper ville att det skulle finnas B-lag
            på arbetsmarknaden. Jag skulle gärna vilja att Isa Halvarsson
            utvecklade det.
          </note>
          <note n="8561c570">
            Vi är väl överens om att alla jobb som finns i dag på arbetsmarknaden
            eller som kan komma på arbetsmarknaden är jobb som är hedervärda
            och som helst skall kunna utföras på ett sätt så att man kan leva
            på den lön man får för arbetet. Jag är litet frågande när det
            gäller resonemanget kring B-lag och undrar vad det egentligen
            är.
          </note>
          <note n="596da226">
            Anf. 55 ISA HALVARSSON (fp) replik
          </note>
          <note n="0ac51559">
            Fru talman! Det förvånar mig att Bo Lundgren inte har tagit del
            av den debatt som rasade i somras där många nationalekonomer och
            andra debattörer som jag betraktar som högerkrafter utvecklade
            att man hellre ville ha en B-lön än en a-kassa, eller hur man
            uttryckte det.
          </note>
          <note n="2d20cb94">
            Man menade att man skulle få till ett system med arbeten som
            lönade sig så dåligt att inte en enda av dessa debattörer skulle
            kunna tänka sig att leva med det.
          </note>
          <note n="9d7a6e55">
            Anf. 56 BO LUNDGREN (m) replik
          </note>
          <note n="aee8fbb0">
            Fru talman! Orsaken till min fråga är att debatten om hur vi
            skall få fram nya jobb är synnerligen viktig.
          </note>
          <note n="b6dc5eaa">
            Vi måste fundera kring nya sektorer. Det finns en hel del arbeten
            som i dag inte blir utförda därför att det kostar för mycket att
            anlita någon för att utföra arbetet.
          </note>
          <note n="4e287895">
            Det kan exempelvis gälla reparationer av hus. Det kan vara fråga
            om hushållsarbete av olika slag där det med de skatteregler som
            vi har och den höga skatten på arbete är för dyrt att över huvud
            taget anställa någon. Den typen av arbete är såvitt jag förstår
            fullt legitim.
          </note>
          <note n="77236bb5">
            Det arbetet pågår för fullt i dag. Här i riksdagen är det många
            som ägnar sig åt att se till att vi har rena och prydliga lokaler.
            Det är ett hedervärt och bra arbete. Det är naturligtvis inget
            fel om den typen av arbete eller husreparationer också sker inom
            den privata sektorn.
          </note>
          <note n="35537462">
            Det är synnerligen viktigt är att vi politiker är lyhörda och
            verkligen är beredda att inte diskriminera någon. Det värsta uttryck
            jag har hört i skattedebatten under de senaste åren är "pigavdrag".
            Man har diskuterat avdrag för att kunna få fram fler jobb i en
            sektor som redan existerar. Den som använder den beteckningen
            diskriminerar alla de män och kvinnor som redan i dag arbetar
            med den typen arbetsuppgifter i den offentliga sektorn.
          </note>
          <note n="3e9e136d">
            När det gäller löneskillnader och motsvarande borde Isa Halvarsson
            och jag vara överens om att om det är ett rimligt arbete är det
            bättre om de arbetslösa får ett arbete. Sedan får man försöka
            hantera den ekonomiska standarden på annat sätt. Det är rimligt
            att delvis ha ett arbete, ett halvtidsarbete eller vad som helst,
            än att helt vara sysslolös. Det är inte bra för individen, och
            det kostar väldigt mycket för alla andra.
          </note>
          <note n="d6e29a26">
            Det vore rimligt att unyttja de möjligheterna och ta del av den
            debatt som syftar till någonting positivt.
          </note>
          <note n="97a3c207">
            Anf. 57 ISA HALVARSSON (fp) replik
          </note>
          <note n="089926f6">
            Fru talman! Jag är glad att kunna konstatera att Bo
          </note>
          <note n="65da313b">
            Lundgren tar avstånd från att man skall skapa ett B-
          </note>
          <note n="849e5d15">
            lag på arbetsmarknaden. Jag använder inte ordet pigdebatt. Också
            jag tycker att det var en väldigt fånig och nedlåtande debatt.
          </note>
          <note n="1b9a3cb7">
            Kvinnor skall kunna satsa och starta nya tjänsteföretag. En stor
            del av dessa kan finnas inom området städfirmor, tvätterier, möjligheter
            att stryka, osv. Det är den typ av tjänsteföretag som kan dyka
            upp. Det finns ingen anledning att se ner på sådan verksamhet.
          </note>
          <note n="932ae03b">
            Jag menar också att man skall kunna ha möjlighet att betala för
            sådana tjänster utan att man för den skull skall ha skatteavdrag.
          </note>
          <note n="05548825">
            Det är där Bo Lundgren och jag i så fall skiljer oss. Jag tycker
            att det är viktigt att vi har låga skatter så att vi har möjlighet
            att köpa tjänster.
          </note>
          <note n="05b815b7">
            Anf. 58 LARS BÄCKSTRÖM (v)
          </note>
          <note n="b1ffd37a">
            Fru talman! Man kan använda skattepolitik för att uppnå många
            syften. Men alla försök är inte lika effektiva. Ingen kan dock
            förneka att höja skatter är ett verksamt medel mot underskott.
            Därför har Vänsterpartiet föreslagit och drivit igenom skattehöjningar.
          </note>
          <note n="bca1fde7">
            Att däremot tro att massiva skattesänkningar är en säker väg
            till fler jobb är just en fråga om tro utan något stöd i praktiska
            erfarenheter. Att dessutom tro att man kan sänka skatterna utan
            att försämra statsfinanserna är inte bara tro, det är nyliberal
            fundamentalism. De politiker som lovar sådant är sådana som kan
            lova att växla en tia i tre femmor. Det är politikens blå dunster.
          </note>
          <note n="96cfc18e">
            Socialdemokraterna har nu insett att det behövs väsentliga skattehöjningar
            för att minska underskotten. Regeringen har när det gäller omfattning
            av skattehöjningarna i praktiken nära anslutit sig till den politik
            som Vänsterpartiet redovisade i januari 1994.
          </note>
          <note n="2d93fe66">
            Det noterar jag som Vänsterpartist med stor tillfredsställelse.
            Inte för att vi i Vänsterpartiet gilla skattehöjningar, men för
            att vi inte vill se en fortsatt utholkning av den offentliga ekonomin.
            Av samma anledning har vi ställt upp på en rad besparingar. Det
            finns en samsyn mellan regeringen och Vänterpartiet om i vilken
            takt statsfinanserna skall saneras.
          </note>
          <note n="0235043a">
            Men det finns också skillnader. Vi menar att det behövs något
            mindre besparingar och något större skattehöjningar för att tillgodose
            rimliga krav på fördelningspolitik och miljöhänsyn. Därför har
            vi föreslagit ökade skatteinkomster på netto 9 miljarder. Av detta
            går 2 miljarder åt till att finansiera resterande delar av EU-avgiften,
            och 7 miljarder använder vi för att minska sparbetingen. Därmed
            kan vi bättre värna välfärd och fördelningskrav.
          </note>
          <note n="0a1763ad">
            De nya skattehöjningarna drabbar inte alla och envar. Våra förslag
            belastar de som har höga inkomster och som bevisligen klarar att
            spara stora belopp.
          </note>
          <note n="cec98b6d">
            Vi föreslår att en mycket låg bolagsskatt höjs till 30
          </note>
          <note n="ee69c22f">
            %. Men totalt sett ökar vi inte skatteuttagen på företagen. Vi
            tar konkreta steg i riktning för en miljöinriktad skatteväxling.
          </note>
          <note n="1a8a6a15">
            Vi föreslår sänkt skatt för dem som har de lägsta inkomsterna.
            Det behövs som en kompensation för de sparåtgärder som genomförs.
          </note>
          <note n="b3c016ec">
            Vi föreslår sänkt skatt för de företag som vågar möta framtiden
            med försök att korta arbetstiden. Vi föreslår en skatterabatt
            för investeringar i mindre företag, och vi riktar en direkt skatterabatt
            till alla egenföretagare, de verkliga småföretagen.
          </note>
          <note n="5bada19a">
            Vi har ett radikalt och realistiskt skatteförslag som ingår i
            en ansvarsfull helhet för att sanera statsfinanserna och bekämpa
            arbetslösheten, och göra det med omsorg om miljö och jämställdhet.
            En politik för att skapa och dela det goda.
          </note>
          <note n="492bdc16">
            Men jag påstår inte att vi har alla lösningar. Jag och Vänsterpartiet
            är beredda att möta andras förslag.
          </note>
          <note n="c35183b9">
            Vi har enats flera gånger med Socialdemokraterna, och vi är beredda
            att göra det igen. Uppgörelsen mellan Socialdemokraterna och Miljöpartiet
            om att spendera 7 ofinansierade miljarder utan eller med högst
            tveksamma effekter på sysselsättningen hoppas jag var ett tillfälligt
            avsteg från Socialdemokraternas utfästelse om budgetdiciplin.
          </note>
          <note n="6d12c027">
            Men det finns kanske också andra krafter där vi kan söka samsyn.
            Tyvärr tror jag att det är svårt. Moderaterna har ställt sig i
            en särskild specialklass. De lovar att sanera statsfinanserna
            med 7 miljarder samtidigt som de vill sänka skatten med drygt
            30 miljarder på helåret och upp emot 50 miljarder under budgetåret.
            Det är ett prov på konsten att lyfta sig själv i håret.
          </note>
          <note n="37aaf5fc">
            Folkpartiet går i samma riktning och sänker skatten med 15 miljarder
            och höjer den med 5. Det blir en nettosänkning med 10. Trots det
            lovar man en budgetförstärkning på 17 miljarder.
          </note>
          <note n="4be05c06">
            Miljöpartiet är nästan lika kreativt och föreslår skattehöjningar
            på 30 miljarder och sänkningar med
          </note>
          <note n="10759645">
            37 miljarder. Det blir således en skattesänkning med 7
          </note>
          <note n="d5150f37">
            miljarder. Trots det skall man förbättra saldot med 12
          </note>
          <note n="53920f56">
            miljarder.
          </note>
          <note n="b451a062">
            Kds är litet mer modesta. De vill bara sänka skatten med 12 miljarder
            och höja med 9,5. Det är alltså ett minskat uttag med 3 miljarder,
            men man skall förbättra saldot med 2.
          </note>
          <note n="06f2fbc0">
            Fru talman! Centern skiljer sig litet grand från den gamla fyrklövern.
            De föreslår en skattesänkning med
          </note>
          <note n="81161b74">
            8 miljarder och höjningar med 11,5. Det gör att man stärker statsfinanserna
            med 3,5 miljarder. Man nettosparar 10 så att saldot blir 13 hävdar
            man.
          </note>
          <note n="6f206003">
            Min fråga till dessa partier är: Hur klarar ni att minska inkomsterna
            och ändå minska underskotten?
          </note>
          <note n="d9a31605">
            Lösningen är ju att ni vill spara så mycket mer än regeringen
            och Vänsterpartiet. Med redan regeringens sparåtgärder slår ju
            väldigt hårt. Även våra sparåtgärder slår hårt. De slår så hårt
            att finansministern har vunnit Dagens Nyheters tävling där man
            utser årets piraya i en läsaromröstning. Men om ni fick förverkliga
            er politik med skattesänkningar för dem som tjänar bra och än
            hårdare besparingar skulle ni med lätthet vinna den här pirayatävlingen.
          </note>
          <note n="e7fe5c87">
            Mitt råd till er är att ni slutar gå i stim när det gäller attacker
            på välfärden. Sätt er ner och diskutera en rimlig fördelningspolitik!
            Ta steg vänsterut! Låt oss höja skatten för dem som sparar och
            tjänar mest och minska skattesubventionerna för det privata pensionssparandet!
            De stora exportbolagen kan bidra med en värnskatt, och låt banksystemet
            betala sin del. Då kan vi tillsammans skapa bättre utrymme för
            bättre statsfinanser, mindre drastiska sparbeting och även en
            och annan riktad skattesänkning.
          </note>
          <note n="d6c2d012">
            Sedan tror jag nog att vi i Vänstern, Centern,
          </note>
          <note n="e9b63282">
            Miljöpartiet och kds kan ordna en rejäl skatteväxling.
          </note>
          <note n="a3abef43">
            Anf. 59 BO LUNDGREN (m) replik
          </note>
          <note n="555642f4">
            Fru talman! Jag skulle egentligen vända mig till
          </note>
          <note n="8aaa1150">
            Lars Hedfors och säga: Hur kan ni regera ihop med denne man och
            hans parti? Lyssna bara på Lars
          </note>
          <note n="122a0d9e">
            Bäckström!
          </note>
          <note n="305eef59">
            Han har inte den ringaste förståelse för vad som krävs för att
            få fram nya jobb över huvud taget. Men ni har ju gjort ert val.
            Det är därför som räntorna är höga och den svenska kronan är svag.
          </note>
          <note n="1988d3ac">
            Anf. 60 ANDRE VICE TALMANNEN
          </note>
          <note n="b38d59fe">
            Repliken avser Lars Bäckström.
          </note>
          <note n="a53b9051">
            Anf. 61 BO LUNDGREN (m) replik
          </note>
          <note n="c7441998">
            Fru talman! Jag är fullt medveten om det, och repliken gäller
            ju just Lars Bäckströms politik. Jag gjorde bara en reflexion
            som gällde regeringens val av samarbetspartner. Det är samarbetspartners
            politik jag diskuterar.
          </note>
          <note n="ee09f867">
            Lars Bäckström säger att det finns de som anser att de kan växla
            en tia till tre femmor. Det är väl möjligen Lars Bäckström. Den
            gamla kommunistiska läran var väl att ta hand om de tre femmorna
            på en gång så att ingen fick ha dem över huvud taget.
          </note>
          <note n="ea72ae76">
            Lars Bäckströms stora misstag är att han sätter likhetstecken
            mellan en krona i skattehöjningar och en krona i besparingar.
            Vi måste hantera budgetunderskottet i Sverige. Det beror på att
            vi har för höga utgifter och inte på att vi har för låga skatter.
            Vi har
          </note>
          <note n="170d8838">
            70 % i utgiftskvot och 50 % i skattekvot. Nivån ligger ungefär
            där. Det är givet att det är utgifterna, inte skatterna, som är
            problemet i det här avseendet.
          </note>
          <note n="1dd053c6">
            Det är ju sämre att välja en felaktig väg och höja skatter på
            ett sätt som gör att tillväxten hämmas än att sänka utgifter genom
            karensdagar eller motsvarande så att produktiviteten ökar och
            konkurrenskraften stärks. Det är just för att Socialdemokraterna
            tillsammans med Vänsterpartiet har valt vägen med så stora skattehöjningar
            som förtroendet för svensk ekonomi inte har blivit större. Hur
            skall vi få fram nya jobb med 36 miljarder i skattehöjningar på
            arbete? Lars
          </note>
          <note n="08101e9f">
            Bäckström är lika ansvarig för detta som den andre
          </note>
          <note n="47574d65">
            Lars, Hedfors.
          </note>
          <note n="00649858">
            Vi har fått extra höga skatter på kapitalbildning när vi i stället
            behöver få fram privat kapital för att få fram jobb i de företag
            som finns och som skall växa och i de företag som ännu inte finns
            men som måste växa fram.
          </note>
          <note n="454ac7b2">
            Anf. 62 LARS BÄCKSTRÖM (v) replik
          </note>
          <note n="ba760a54">
            Fru talman! Jag förstår hur en uthållig tillväxt skall skapas.
            Det skall ske genom att vi får en större efterfrågan i ekonomin.
            De besparingar ni gör tvingar människor att minska sin efterfrågan.
            Ni slår hårt mot transfereringar och de människor som i många
            fall lever på transfereringar.
          </note>
          <note n="ec4d4c7c">
            Den kvot som Bo Lundgren talar om verkar ju dramatisk, men det
            är ett falskt och förledande resonemang. Bo Lundgren vet att det
            faktum att utgiftskvoten är hög i Sverige beror på att vi har
            beskattade transfereringar. Det är en skillnad vi har. Detta är
            en falsk jämförelse. Det finns många expertrapporter som visar
            detta. Men tillväxt får vi om vi håller uppe en effektiv efterfrågan.
            Och inte bara genom det, utan också genom att satsa på forskning,
            utbildning och bättre infrastruktur.
          </note>
          <note n="80730a8e">
            Moderaterna skär ner på dessa områden. De avvisar regeringens
            förslag på 1 miljard till utbildningssatsningar. Sedan drar de
            ner ytterligare. Ni skär ner
          </note>
          <note n="ca76d248">
            3,5 miljarder i utbildningssatsningar. Samtidigt talar ni om
            att ni vill satsa på Europas bästa skola, men ni skär ner anslagen.
            Ni talar om att ni vill satsa på ett
          </note>
          <note n="88979460">
            IT-samhälle, dvs. informationsteknologi, men ni satsar inga pengar
            på sådana åtgärder. Det enda ni gör är att ni skär ner och försämrar
            hushållens disponibla inkomster. Samtidigt förbättras de disponibla
            inkomsterna för vissa hushåll, nämligen för dem som spar mycket.
          </note>
          <note n="11a222c1">
            Underskottet i den offentliga ekonomin är ungefär
          </note>
          <note n="ff479fe1">
            200 miljarder 1995. Hushållen har ett finansiellt sparande på
            80 miljarder, och i företagssektorn finns 127
          </note>
          <note n="7120a082">
            miljarder i det finansiella sparandet. Sverige är således icke
            i obalans som land. Det är statens ekonomi som är i obalans. Men
            ni försöker bokföra bort statens problem med trollerikonster.
          </note>
          <note n="a531b582">
            Anf. 63 BO LUNDGREN (m) replik
          </note>
          <note n="cc75b6d3">
            Fru talman! Nu försöker Lars Bäckström skärpa till debatten.
            Vi föreslår ju utgiftsnerdragningar som är klart större än de
            skattesänkningar vi föreslår. Det är ju det kritiken från talarstolen
            gällde.
          </note>
          <note n="dbac7266">
            Lars Bäckström och jag har olika uppfattningar om hur mycket
            man måste hantera i budgetförstärkningar för att sanera statens
            finanser. Låt oss välja en rund summa, t.ex. 50 miljarder, i ett
            visst läge. Då är frågan om 50 miljarder i skattehöjningar är
            det samma som 50 miljarder i utgiftsnerdragningar. Nej, det är
            det naturligtvis inte eftersom en väsentlig del i det
          </note>
          <note n="f6c63ebb">
            Lars Bäckström talade om var att vi skulle få nya jobb.
          </note>
          <note n="92043d38">
            Väljer man att höja skatterna med 50 miljarder, vilket man har
            gjort, på nya jobb och på det kapital som är grunden för varje
            nytt företag och för varje expanderande företags möjlighet till
            expansion blir det precis som med alkoholskatten. Hög skatt leder
            till mindre vit konsumtion och mer hembränning och smuggling.
            Det är den politiken Lars Bäckström för.
          </note>
          <note n="8bc03daf">
            Den innebär färre nya jobb och färre företag som växer. Den leder
            möjligen till svartjobb och en del annat som inte är till nytta
            för samhället. Det är där problemet ligger.
          </note>
          <note n="4c4a7da5">
            Skillnaden mellan en riktig inriktning av budgetförstärkningar
            och en felaktig inriktning är att vid en felaktig inriktning ligger
            räntan kvar på en för hög nivå och värdet på den svenska kronan
            blir för lågt.
          </note>
          <note n="d484e3e3">
            Där ser vi effekterna av det hela.
          </note>
          <note n="306d77f7">
            Om vi får en stärkning av kronan, och därmed lägre inflation
            genom en riktig politik, samtidigt som räntenivåerna går ner motverkas
            den negativa effekt för hushållen och efterfrågan som följer av
            såväl skattehöjningar som utgiftsnerdragningar när det gäller
            transfereringar till hushållen. Så långt är det rätt. Men det
            finns en kompensatorisk kraft om man gör det på ett riktigt och
            trovärdigt sätt. Det är den dynamiken som är nästa steg för Lars
            Bäckström.
          </note>
          <note n="e9ee39c9">
            Annars har han ju lärt sig att det behövs företag. Tidigare i
            utvecklingen behövdes ju bara staten för det parti han representerar.
          </note>
          <note n="4448897a">
            Anf. 64 LARS BÄCKSTRÖM (v) replik
          </note>
          <note n="03d5c814">
            Fru talman! Det behövs både företag och stat för att det skall
            fungera i en modern ekonomi. Men de dåliga finanserna och den
            ständiga devalveringspolitiken är de avgörande orsakerna till
            det höga ränteläget. Det var ju under den borgerliga regeringen
            som kronan devalverades. Det är den absolut viktigaste orsaken
            till det höga ränteläget. Man vet att Sverige ständigt devalverar.
          </note>
          <note n="7f2e7705">
            Det var ju regeringen Bildts misslyckande som satte fart på ekonomin.
            Men Moderata samlingspartiet har ju ingen som helst budgetdisciplin.
            Jag har läst den moderata finansmotionen mycket noga. Moderaterna
            skulle aldrig godkänna de bokföringsmetoderna i sin interna ekonomiska
            planering.
          </note>
          <note n="a14def03">
            När man t.ex. säger sig ha ett 7 miljarder bättre budgetsaldo,
            har man för åstadkomma denna förbättring tagit upp de 7 miljarder
            i luftpengar som regeringen inte har redovisat någon finansiering
            för. Det är ett hokuspokus, att slå blå dunster i ögonen, eller
            kan i bästa fall beskrivas som en kreativ bokföring. Ni skulle
            aldrig tillåta en sådan bokföring i ert eget parti
          </note>
          <note n="214d7473">
            - då skulle ni ha mycket dåliga finanser.
          </note>
          <note n="84e332ac">
            Ni gör också en felräkning när ni vill sänka arbetsgivaravgifterna
            på ett sätt som innebär ett bortfall med 6 ½ miljard. Det är alldeles
            fel. Lönesumman i
          </note>
          <note n="93b094c5">
            Sverige uppgår till 685 miljarder. Skatteförlusten av en sänkning
            med 1 ½ % uppgår till drygt 10 miljarder.
          </note>
          <note n="0a6c18b5">
            Ni konterar in luftinkomster genom vad ni kallar förbättrad skatteindrivning
            samtidigt som ni går med på stora besparingar på skatteförvaltningen.
            Ni har en rad sådana här luftposter. Ni vill dra in över 4 miljarder
            från kommunerna genom att tvinga dem att friställa personal och
            försämra sin service.
          </note>
          <note n="b916bd13">
            Det finns många sådana felaktigheter i er ekonomiska redovisning.
            Jag är mycket häpen. Jag har tyvärr inte läst den så noga förut.
            Jag trodde att ni var bättre på detta.
          </note>
          <note n="9ffd2665">
            Anf. 65 ROLF KENNERYD (c) replik
          </note>
          <note n="ab38312c">
            Fru talman! Det var det försök till bevisföring som förekom i
            inledningen till Lars Bäckströms huvudanförande som fick mig att
            reagera. Där sade Lars
          </note>
          <note n="ff471d8e">
            Bäckström att det enda som är obestridligt när det gäller skatteökningar
            är att de är ett verksamt medel för att förbättra statsfinanserna.
            Det är väl en sanning med mycket stark modifikation, Lars Bäckström.
          </note>
          <note n="50ce879b">
            Framför allt är det en fråga om på hur lång sikt man ser detta.
            På kort sikt håller jag med om att det får sådana effekter som
            Lars Bäckström gör gällande, men det kan sägas vara som att låta
            sitt vatten i byxorna - det värmer till att börja med men åstadkommer
            betydande kyla inom kort. Risken är uppenbar att det blir så också
            med de skattehöjningar som nu är genomförda, framför allt när
            det gäller småföretagens möjligheter att upprätthålla och expandera
            den verksamhet som de redan bedriver.
          </note>
          <note n="68b71f6b">
            Jag har i mitt huvudanförande pekat på att vi temporärt godtar
            en del av de skattehöjningar som nu är beslutade och genomförda.
            Det har sin grund för det första i att vi tycker att det är oacceptabelt
            att förändra de skattemässiga förutsättningarna från tid till
            annan.
          </note>
          <note n="c6bf48f8">
            För det andra bedömer vi att de individbeskattningar som nu har
            beslutats är möjliga att bära för individer under den pågående
            högkonjunkturen. Men vi lägger redan nu fram förslag om en återgång
            till tidigare gällande regler innan den kommande lågkonjunkter
            inträder.
          </note>
          <note n="580e3f20">
            Anf. 66 LARS BÄCKSTRÖM (v) replik
          </note>
          <note n="062d18ee">
            Fru talman! Jag vill om Centerpartiet säga att det är det borgerliga
            parti vars syn ligger närmast Vänsterpartiets och Socialdemokraternas
            syn. Centerpartiet föreslår faktiskt skattehöjningar för kommande
            budgetår. Därmed skiljer man sig på ett positivt sätt från övriga
            borgerliga partier. Jag vet inte om Rolf Kenneryd uppfattar detta
            som kritik eller som beröm, men jag konstaterar faktum.
          </note>
          <note n="70d18ddf">
            Rolf Kenneryd säger sedan att man senare skall göra något annat,
            och det kanske vi skall, men de hemställningar som har gjorts
            innebär att Centerpartiet vill höja skatteuttaget. Man har insett
            att det behövs både besparingar och skattehöjningar, och det tycker
            jag är bra. Förslagen skiljer sig i grader och volymer, men vi
            har samma principiella infallsvinkel.
          </note>
          <note n="94af0c60">
            Jag har en fråga även i anslutning till Centerns förslag. Ni
            föreslår en väsentlig inkomstförstärkning, om 2 miljarder, genom
            moms på spel och dobbel.
          </note>
          <note n="c2108793">
            Men är det verkligen möjligt att genomföra det när
          </note>
          <note n="17e0a6e4">
            Sverige är medlem i EU, som Centern ville att vårt land skulle
            vara? Såvitt jag vet tillåter inte EU-
          </note>
          <note n="1f5ff8a5">
            reglerna mervärdesskatt på detta område. Rolf Kenneryd får väl
            reda ut detta för mig, men jag tror faktiskt att detta inte är
            tillåtet, och i så fall försvinner en väsentlig del av Centerns
            skatteförstärkningar.
          </note>
          <note n="11b309d1">
            Jag vill också berömma Centerpartiet för att det inser att det
            är bra att ta bort grundavdraget. Vi kanske kan bilda en allians
            mellan Centern, Socialdemokraterna och Vänsterpartiet om detta.
            Men vad vi behöver, Rolf Kenneryd, är besparingar, och jag ställer
            upp tillsammans med Centern bakom sådana, och det är bra att Centern
            i varje fall för tillfället ställer upp för att öka skatteinkomsterna.
          </note>
          <note n="760dc9a3">
            Anf. 67 ROY OTTOSSON (mp)
          </note>
          <note n="203857ba">
            Fru talman! Först några ord till Rolf Kenneryd, som antydde att
            vi från Miljöpartiet skulle acceptera en höjning av arbetsgivaravgifterna.
            Så är det inte. Vi arbetar konsekvent för att sänka arbetsgivaravgifterna,
            och det var därför som vi inte lyckades göra upp med regeringen
            i december förra året. Den uppgörelse som vi nu har innebär faktiskt
            att arbetsgivaravgifterna sänks i det privata näringslivet, även
            om det inte sker på det sätt som vi ursprungligen föreslagit.
          </note>
          <note n="454cea1c">
            Jag vill också säga till Lars Bäckström att talet om ofinansierade
            miljarder är struntprat. Det finns 16
          </note>
          <note n="17ae7eae">
            miljarder reserverade i budgeten för tillkommande utgiftsbehov,
            och däri ligger dessa miljarder. Detta kommer att preciseras i
            den kommande kompletteringspropositionen. Det är en rad frågor
            som skall preciseras där, och det är normalt. Att tala om detta
            som luftpengar är struntprat.
          </note>
          <note n="e58b8767">
            Jag noterar också att Lars Bäckström inte tror att man kan spara
            i statsbudgeten utan att man därmed raserar välfärden. Vi i Miljöpartiet
            anser att det är helt fel. Man kan ha en bra välfärd med mindre
            utgifter, om man sparar på ett klokt sätt. Vi har sparat mera
            på höginkomst- och medelinkomsttagare, och vi har över praktiskt
            hela linjen undantagit låginkomsttagarna. Vi klarar välfärden,
            och vi kan spara mer än vad regeringen har föreslagit för det
            kommande året.
          </note>
          <note n="884c7b7b">
            Det har under hösten höjts en rad skatter, men vi anser att riksdagen
            har gått litet för långt. Vi menar att skatten i den nuvarande
            ekonomiska situationen bör sänkas. Vi har föreslagit en sänkning
            med 7 ½ miljard genom en minskning av momsen. Genom en momssänkning
            stimulerar vi till ökad konsumtion och därmed till ökad efterfrågan
            på den inhemska marknaden, och det är den del av näringslivet
            där vi behöver ha förbättringar, och det måste ske snabbt.
          </note>
          <note n="93008562">
            Men detta är ändå inte huvudnumret i de grönas skattepolitik.
            Huvudproblemet med skatterna anser vi är att de förorsakar arbetslöshet,
            energislöseri, förstörelse av naturresurser och miljöförstöring.
            Höga skatter på arbete stimulerar företag att ersätta arbetskraft
            med maskiner och att konsumera energi. Det missgynnar också vård,
            undervisning och omsorg.
          </note>
          <note n="e722d591">
            Låga eller obefintliga skatter på energi, ändliga råvaror och
            miljöstörande utsläpp motverkar en långsiktigt hållbar utveckling.
          </note>
          <note n="49cd254a">
            Det är alltså vad skatterna tas ut på som vi ser som huvudproblemet
            i dagens skattesystem. Vi föreslår en ändring av skatterna så
            att energi och miljöförstöring blir dyrare och arbete billigare.
            För det närmaste budgetåret vill vi växla bort totalt närmare
            26 miljarder på arbetsgivaravgifterna och i stället höja de miljörelaterade
            skatterna i samma grad. På tio år vill vi halvera arbetsgivaravgifterna,
            dvs. gå ned mot 15-
          </note>
          <note n="f912f5d4">
            procentsnivån, och i motsvarande mån höja de miljörelaterade
            skatterna. Totalt handlar det om en skatteväxling om 100 miljarder
            kronor. Med en sådan skulle det på ett helt annat sätt än i dag
            löna sig att investera i människor och i miljövänliga lösningar.
          </note>
          <note n="6e658461">
            Vår bedömning är att man då får ett stabilt skattesystem, som
            ger en långsiktigt hållbar utveckling såväl miljömässigt som socialt.
          </note>
          <note n="5738353f">
            Vi från de gröna är numera inte ensamma om att kräva en sådan
            skatteväxling med inriktning på miljön. Tvärtom råder det numera
            en mycket bred samstämmighet om att en sådan behövs. Storleksordningen
            kan självklart diskuteras, men visst behövs det en skatteväxling.
            Så låter det ofta, särskilt i valrörelserna, men när det kommer
            till kritan går det mycket trögt. De två invändningar som oftast
            reses vill jag diskutera litet mer ingående, fru talman.
          </note>
          <note n="0307c6f1">
            Den invändning som vi oftast hör är att höjda skatter på miljö,
            råvaror och energi skulle medföra att energi- och råvaruanvändningen
            skulle minska så snabbt att skatteintäkterna i hög grad skulle
            försvinna.
          </note>
          <note n="0d6bd462">
            Nu är det knappast rimligt att förvänta sig en drastisk minskning
            av energianvändningen och t.ex.
          </note>
          <note n="e5358c8b">
            koldioxidutsläppen, eftersom de tekniska och strukturella problemen
            är alltför stora. Skatteväxlingen innebär ju samtidigt en skattelättnad
            vad gäller arbetsgivaravgiften.
          </note>
          <note n="4f73fed2">
            Om vi lyckas i vår ambition att uppnå en betydligt effektivare
            energianvändning och en övergång till biobränslen och flödande
            energikällor, kan man räkna med en halverad energianvändning på
            kanske 30 år.
          </note>
          <note n="e869ef66">
            Koldioxidutsläppen kan tänkas ha gått ner ännu mer.
          </note>
          <note n="41256bb3">
            Samtidigt kan vi förvänta oss att den lägre skattesatsen på arbetskraft
            ger ökad sysselsättning och därigenom delvis högre skatteintäkter.
            Det är också sannolikt att produktionsvärdet har ökat till följd
            av bättre produktionsmetoder, vilket i sig bör leda till ökade
            skatteintäkter.
          </note>
          <note n="a8254579">
            Men framför allt leder minskade utsläpp och mindre miljöpåverkan
            till lägre kostnader för miljöarbete och hälsovård. Behovet av
            skatter bör då rimligen minska. Det stimulerar också till snabbare
            teknikutveckling och ger stora konkurrensfördelar på en alltmer
            internationell marknad. Det leder också till ökade skatteintäkter,
            om skattesatserna inte sänks.
          </note>
          <note n="4ff904ba">
            En annan vanlig invändning är att den energiintensiva industrin
            skulle drabbas väldigt svårt. Men redan i dag finns det undantagsregler,
            och de skall finnas kvar så länge som vi inte kan avreglera den
            internationella marknaden. För det är ju på det sättet att man
            subventionerar en energiintensiv industri i en lång rad länder.
            Det är därför som vi tvingas göra det även i Sverige. Det här
            måste den svenska regeringen arbeta för att få bort. Jag tänker
            på subventioner till kolgruvor i Tyskland, olika subventioner
            till kärnkraft i Frankrike, osv.
          </note>
          <note n="41626adc">
            Fru talman! Vi, de gröna är alltså mycket kritiska till den höjning
            av arbetsgivaravgiften som riksdagen beslutade i december 1994.
            Den motverkar en skatteväxling för miljön. Jag uppmanar nu alla
            de partier som under valrörelsen talat varmt för skatteväxling
            för miljön att också tala om hur och när de vill genomföra den.
            Vågar ni stå upp för vad ni har lovat?
          </note>
          <note n="7565c140">
            Upp till bevis!
          </note>
          <note n="e744b120">
            Anf. 68 LARS BÄCKSTRÖM (v) replik
          </note>
          <note n="7c4caabe">
            Fru talman! Det är ett faktum att Miljöpartiet står ganska nära
            Folkpartiet och Moderaterna i synen på om skatterna skall sänkas
            eller höjas. Ni föreslår att skatterna skall sänkas, och då måste
            ni göra större besparingar för att klara statsfinanserna än vad
            Socialdemokratin och Vänsterpartiet måste göra.
          </note>
          <note n="62307d9f">
            Det är väl så, Roy Ottosson, att ni föreslår skattesänkningar,
            att Miljöpartiet är ett skattesänkningsparti? Det är Folkpartiet
            och Moderaterna också. Ni tycker väl så då, men varför inte erkänna
            det? Ni försöker ge ett annat intryck, att det går att spara.
          </note>
          <note n="042844c6">
            Det är klart att det går att spara. Vi föreslår stora besparingar
            från Vänsterpartiets sida, men vi föreslår också skattehöjningar.
          </note>
          <note n="1a875a27">
            Vad gäller skatteväxlingar kom Vänsterpartiet överens med den
            socialdemokratiska regeringen i höstas om att en utredning skall
            tillsättas denna vår.
          </note>
          <note n="2e6c8751">
            Vi sade också att vi skall ha ett väsentligt inflytande i denna
            utredning.
          </note>
          <note n="54206a56">
            Jag räknar med att inom kort tid - tidigare än senare - kommer
            utredningen att vara verksam. Jag kommer själv att vara aktiv
            i den. Vi kommer att driva på. Vi har motionerat om att arbetet
            skall vara avslutat till nästa midsommar, och det tänker jag se
            till att det är. Inte denna midsommar men nästa skall utredningen
            vara klar.
          </note>
          <note n="f8db54e8">
            Det är ett klart besked. Ta det som ett löfte, Roy
          </note>
          <note n="54865454">
            Ottosson!
          </note>
          <note n="c44c14a7">
            Anf. 69 ROY OTTOSSON (mp) replik
          </note>
          <note n="40d01536">
            Fru talman! Det är alldeles riktigt att Miljöpartiet är ett skattesänkarparti.
            Vi vill sänka skatt på konsumtion och skatt på företag för att
            få fart på den inhemska ekonomin. Vi tycker att man gick litet
            för långt i höstas, när man höjde skatterna - med 50-
          </note>
          <note n="2b90c8f4">
            60 miljarder, vart det väl, innan det var slut.
          </note>
          <note n="40e3835b">
            Nu föreslår vi att skatterna sänks med
          </note>
          <note n="c05d5f5b">
            7,5 miljarder. Det klarar vi genom att spara på bl.a.
          </note>
          <note n="8198d9a2">
            utbyggnader av motorvägar. Vi sparar i transfereringssystemen
            genom att låta medelinkomsttagare och höginkomsttagare få lägre
            ersättning, medan låginkomsttagare kommer undan helt. Vi sparar
            på en litet annorlunda arbetsmarknadspolitik.
          </note>
          <note n="0fc02b51">
            Vi ställde inte upp på arbetsföretagen t.ex., inte heller NT-bidragen.
            Vi vill i stället stimulera företagen mera direkt till att utveckla
            sig bättre. Det gör vi bl.a. genom att sänka skatterna för dem.
            Det är en viktig del i skatteväxlingen att företagen får lägre
            skatt på det sätt som vi föreslår.
          </note>
          <note n="4b4288a9">
            Det här ger flera jobb och ger i det långa perspektivet lägre
            räntor, bättre skatteintäkter och en bättre fungerande ekonomi.
            Problemet är ju att man inte kan skapa jobb med att bara höja
            skatter och vidta åtgärder från det offentligas sida, utan vi
            måste få fart på företagandet. Det är ändå nyckeln till alltihop.
          </note>
          <note n="2096ff5d">
            Anf. 70 LARS BÄCKSTRÖM (v) replik
          </note>
          <note n="29dbf6ab">
            Fru talman! Vi är överens om att man inte kan skapa jobb genom
            att höja skatter. Det vore naturligtvis en fullständigt orimlig
            utgångspunkt. Man höjer inte skatter för att skapa jobb. Man höjer
            skatter för att minska underskotten.
          </note>
          <note n="b61e082b">
            Det går att på marginalen stimulera sysselsättningen med skatteåtgärder.
            Därför har vi föreslagit riktade slimmade skattesänkningar för
            egenföretagare, investeringsstöd till mindre företag och skattesänkningar
            för de företag som gör försök med kortare arbetsdag.
          </note>
          <note n="b848ba3e">
            Men ni i Miljöpartiet skär av basen för den gemensamma välfärden
            med er skattesänkningspolitik.
          </note>
          <note n="742fc910">
            Det är er sak. Samhällskontraktet bygger på en generell välfärdspolitik.
            Ni slår in på den borgerliga vägen om en grundtrygghet, men då
            mister samhällskontraktet sin styrka. Kittet försvinner, och det
            kan bli problem med en skatterevolt från medelklassen, de som
            förlorar sin inkomsttrygghet.
          </note>
          <note n="2c801c0d">
            Det är därför vi i Vänsterpartiet, Socialdemokraterna och i den
            här frågan även Folkpartiet slår vakt om den generella välfärdspolitiken,
            i strid mot Miljöpartiet och Moderaterna.
          </note>
          <note n="37aeff7d">
            Sedan säger Roy Ottosson att han finansierar sina skattesänkningsförslag.
            Han säger att han har en annorlunda arbetsmarknadspolitik. Ja,
            det har han. Den arbetsmarknadspolitiken tycker bara arbetsmarknadsministern
            och Roy Ottosson om. Alla andra har kritiserat den, så den är
            förvisso annorlunda men inte i positiv mening.
          </note>
          <note n="6969c7c8">
            Jag har sällan läst en proposition som har fått så förintande
            kritik av alla experter och sakkunniga på området. Men visst,
            den är annorlunda. Den är dyr, ineffektiv och dålig.
          </note>
          <note n="197838b0">
            Efter att ha fått 2 miljarder till allergisanering vill ni vältra
            över en utgift på 6 miljarder på kommunerna, som redan har problem
            med sin ekonomi. Det håller inte, Roy Ottosson. Då hamnar man
            i diket bland maskrosor och andra blommor.
          </note>
          <note n="d871b3ea">
            Anf. 71 ROY OTTOSSON (mp) replik
          </note>
          <note n="48aebb46">
            Fru talman! Lars Bäckströms retorik slår knut på sig själv här.
          </note>
          <note n="dfdd88c5">
            Underskottet blir lägre med vårt förslag. Det innebär att vi
            kan få en snabbare återhämtning i ekonomin. Jag tror att det är
            bättre än det Vänsterpartiet har gjort.
          </note>
          <note n="34f531bc">
            Vi skär inte av basen för välfärdspolitiken, inte den generella
            välfärdspolitiken heller. Vi vill inte ha inkomstprövade socialförsäkringar
            eller barnbidrag eller någonting åt det hållet. Men vi anser att
            det inte är rimligt att mycket stora summor betalas ut till dem
            som har det bra, när staten har så dåliga finanser.
          </note>
          <note n="f15bcaf3">
            Där är skillnaden mellan oss och Vänsterpartiet.
          </note>
          <note n="30ae1f67">
            Vänsterpartiet vill höja skatter. Vi skär i stället bort bidrag
            för dem som redan har det rätt bra. Vi tycker från vår sida att
            vi har en bättre politik, självklart.
          </note>
          <note n="b3e5a012">
            Vad gäller arbetsmarknadspolitiken nämnde jag att skillnaden
            är att vi inte ställer upp på arbetsföretagen, 3,5 miljarder,
            och NT-stödet, studielönen,
          </note>
          <note n="aab29328">
            1,4 miljarder, plus att vi drar ner på motorvägsbyggen. På det
            sättet klarar vi besparingarna bättre.
          </note>
          <note n="25e60e02">
            Sedan förstår jag inte riktigt vad Lars Bäckström har emot att
            vi äntligen kommer i gång med en landsomfattande allergisanering
            som är värd namnet.
          </note>
          <note n="a5896340">
            Kommuner och även många företag väntar på att få komma i gång.
            Behovet av åtgärder är utrett, insatser är förberedda, men det
            har stått och stampat de senaste åren på grund av att man har
            haft svårt med ekonomin.
          </note>
          <note n="3ccc1579">
            Nu blir det ett 25-procentigt bidrag. Det kommer att sätta fart
            på arbetet, och det kommer vi alla att vinna på. Det blir bättre
            skolor, det blir bättre miljö och bättre hälsa. Det vinner också
            ekonomin på i slutändan. Det är faktiskt obegripligt att Vänsterpartiet
            argumenterar emot detta.
          </note>
          <note n="412a3476">
            Anf. 72 MICHAEL STJERNSTRÖM (kds)
          </note>
          <note n="4e255bcc">
            Fru talman! Kristdemokratisk ekonomisk politik tar sin utgångspunkt
            i marknadsekonomin och eftersträvar stabilitet i samhällsekonomin.
            En väl fungerande marknadsekonomi bygger på ett samhälle med en
            grundläggande etisk samsyn och förutsätter stabila spelregler.
          </note>
          <note n="26a954e7">
            Den socialdemokratiska ekonomiska politiken kännetecknas däremot
            av bristen på en strategi för att komma till rätta med ekonomins
            grundläggande problem och lägga grunden för en långsiktigt god
            tillväxt och välfärd.
          </note>
          <note n="4118aaf9">
            Ett problem i den svenska ekonomin är att tillväxten är alltför
            låg. Tillväxten har utan tvekan en mycket stor betydelse för möjligheten
            att skapa förutsättningar för nya jobb och en bibehållen välfärd.
          </note>
          <note n="a3ee23a4">
            I finansplanen från januari i år skriver regeringen att tillväxten
            kan väntas uppgå till 2,5-3 % per år de närmaste två åren. Men
            samtidigt konstaterar regeringen att den bakomliggande tillväxten
            är starkare.
          </note>
          <note n="f784707c">
            Förklaringen är enligt regeringen att en del av tillväxten på
            kort sikt måste tas i anspråk för att sanera statsfinanserna.
          </note>
          <note n="a4c93e86">
            Denna skrivning måste rimligen innebära att Socialdemokraterna
            inser att det finns samband mellan kraftiga skattehöjningar och
            en lägre tillväxt. Skattehöjningar dämpar tillväxten och drar
            in pengar som skulle kunna användas för investeringar i näringslivet
            eller konsumtion för det enskilda hushållet.
          </note>
          <note n="9af1b454">
            Under hösten har regeringen drivit igenom skattehöjningar på
            sammanlagt mer än 50 miljarder, varav inte mindre än 30 miljarder
            avser höjda skatter på arbete. Enbart regeringens förslag att
            höja egenavgifterna till en redan finansierad sjukförsäkring med
            2
          </note>
          <note n="773da16b">
            procentenheter till totalt 3 procentenheter innebär en indragning
            av hushållens köpkraft med i storleksordningen 9,6 miljarder.
            Om höjningen av egenavgifterna genomförs fullt ut innebär det
            också att kommunernas skatteinkomster kommer att minska med ca
            8,5 miljarder fram till 1998, eftersom egenavgifterna är avdragsgilla
            mot kommunalskatten.
          </note>
          <note n="8c476c9c">
            Kristdemokraterna har i sin ekonomiska motion från januari i
            år avvisat 1 % av egenavgiftshöjningen.
          </note>
          <note n="1b21ea7d">
            Det innebär att 4,8 miljarder stannar hos hushållen och att ca
            3 miljarder kommer kommunerna till godo.
          </note>
          <note n="07bb19ad">
            Dessutom har kristdemokraterna i den ekonomiska motionen finansierat
            ett riktat bidrag för vård och omsorg till kommuner och landsting
            på 4,8 miljarder kronor.
          </note>
          <note n="606584e1">
            Under avsnittet Skattepolitiken i finansplanen försöker regeringen
            gjuta olja på vågorna genom att konstatera att utrymmet för ytterligare
            skattehöjningar är begränsat. Regeringen skriver att ytterligare
            höjningar av skatterna riskerar att försämra ekonomins funktionssätt
            bl.a. genom att de ger försämrade förutsättningar för en icke
            inflationsdrivande löneutveckling.
          </note>
          <note n="bf3e72e8">
            Tyvärr är problemet mycket större än så. Hur skall t.ex. regeringen
            skapa förtroende och stabilitet hos landets arbetsgivare när det
            finns en stor risk för ytterligare socialdemokratiska skattehöjningar?
            Detta är inte att ge stabila spelregler för aktörerna på marknaden,
            något som har högsta prioritet från företagarnas sida.
          </note>
          <note n="bb73fc52">
            Det är vidare intressant att konstatera att de genomförda skattehöjningarna
            inte skulle skada ekonomins funktionssätt, men att de eventuellt
            framtida skattehöjningarna skulle göra det.
          </note>
          <note n="3ac54848">
            Vad socialdemokraterna ägnar sig åt är att föra ut dubbla budskap:
            å ena sidan påverkas tillväxten av skattehöjningar, å andra sidan
            gör den det inte.
          </note>
          <note n="cda10823">
            Vi kristdemokrater är medvetna om att det i arbetet med saneringen
            av de offentliga finanserna även kommer att krävas inkomstförstärkningar,
            vilket vi också redovisar i vår ekonomiska motion. Enligt vår
            uppfattning bör dock skattetrycket inte tillåtas överstiga 50
            %, och på längre sikt är det nödvändigt att skatterna sänks under
            denna nivå. Det är också oerhört angeläget att skatterna tas ut
            på ett sätt som skadar samhällsekonomin och den ekonomiska utvecklingen
            så litet som möjligt.
          </note>
          <note n="001a750b">
            Det vetenskapliga stödet får anses starkt för att den ekonomiska
            strategi som regeringen tillämpar försämrar ekonomins funktionssätt
            och på sikt kan permanenta sysselsättningskrisen och budgetproblemen.
            Den positiva ekonomiska utvecklingen kommer att försvagas och
            riskerar att brytas i förtid då förutsättningarna för investeringar,
            nya jobb och tillväxt försämras när de massiva skattehöjningarna
            på arbete slår igenom. På några års sikt kan skattehöjningar visa
            sig kontraproduktiva även i budgetsaneringssyfte. En procentenhets
            lägre tillväxt innebär att staten förlorar ca 15 000 miljoner
            kronor varje år.
          </note>
          <note n="1bc49f11">
            Mot bakgrund av detta menar jag att det är oacceptabelt att beskattningen
            av arbete skärps så dramatiskt som den socialdemokratiska regeringen
            har drivit igenom.
          </note>
          <note n="2c6828a3">
            Inte minst i den priskänsliga privata tjänstesektorn innebär
            de höjda skatterna på arbete att tusentals nya arbetstillfällen
            hotas. Här skulle det tvärtom vara nödvändigt med åtgärder som
            sänker skattekilarna för att den enorma potential på tjänster
            riktade mot hushållssektorn som finns men i dag utförs svart eller
            aldrig kommer ut på arbetsmarknaden skall kunna växlas in i riktiga
            jobb.
          </note>
          <note n="b7999bae">
            Det är intressant att notera att kritiken mot regeringens företagarpolitik
            nu också kommer från ledamöterna i regeringens s.k. näringslivsråd.
            I de första kommentarerna från regeringen med anledning av ledamöternas
            brev till regeringen kunde man spåra en viss förståelse för företagarnas
            synpunkter. Frågan är dock om denna förståelse sträcker sig så
            långt att den också resulterar i en ändrad socialdemokratisk politik.
          </note>
          <note n="f00fd0e8">
            Den ena socialdemokratiska handen verkar inte veta vad den andra
            gör. Att höja arbetsgivaravgiften med
          </note>
          <note n="d5b0a377">
            1,5 procentenhet samtidigt som man delar ut pengar till dem som
            nyanställer och talar om ett gynnsamt företagarklimat är inte
            uttryck för någon politisk visdom. Socialdemokraterna har en lång
            väg att vandra om deras mål verkligen är ett gynnsamt företagarklimat.
          </note>
          <note n="5955a1bd">
            Anf. 73 LARS HEDFORS (s)
          </note>
          <note n="3296bde5">
            Fru talman! När den socialdemokratiska regeringen tog över för
            4-5 månader sedan befann sig vårt land i en ovanligt djup ekonomisk
            kris. Under tre år med en borgerlig regeringen hade budgetunderskottet
            flerdubblats, och statsskulden hade vuxit explosionsartat. Räntebördan
            hade blivit enorm, och arbetslösheten hade vuxit till nivåer som
            vi inte hade upplevt sedan 30-talet.
          </note>
          <note n="d026e29b">
            Den nya socialdemokratiska regeringen måste handla snabbt och
            resolut för att skapa ordning i statens finanser. På kortare tid
            än två månader utarbetade man två stora propositioner som förstärkte
            statskassan med ca 70 miljarder kronor. Omedelbart därefter kom
            budgetpropositionen med ytterligare budgetförstärkningar i storleksordningen
            20 miljarder kronor.
          </note>
          <note n="5e7aec44">
            S-regeringen insåg också att förslagen måste upplevas som någorlunda
            rättvisa för gemene man om de skulle accepteras av det svenska
            folket. Rättvisa uppnår man enligt vårt förmenande först när kapitalägare
            och höginkomsttagare får bära en större del av krisens bördor
            än andra.
          </note>
          <note n="1b45dc94">
            Här kommer skattepolitiken in i bilden. Skatterna är ett klassiskt
            fördelningsinstrument, och vi socialdemokrater använder det nu
            för att se till att just kapitalägare och höginkomsttagare får
            betala litet extra för att vi skall få ned budgetunderskottet.
          </note>
          <note n="5efa6c0d">
            Det insåg däremot inte den dåvarande borgerliga regeringen. Man
            genomförde kraftiga åtstramningar som drabbade s.k. vanligt folk
            samtidigt som man sänkte skatterna för höginkomsttagare och kapitalägare.
            Det var en uppenbar orättvisa - en omvänd Robin-
          </note>
          <note n="a71361d5">
            Hood-politik, om man så vill. Det var också någonting som straffades
            hårt av väljarna i 1994 års val.
          </note>
          <note n="9d7ef129">
            Detta tycks ha lärt åtminstone några av de borgerliga partierna
            en läxa. Nu är man plötsligt med på en hel del av våra förslag
            till skattehöjningar på kapital och höga inkomster. Samtliga borgerliga
            partier utom
          </note>
          <note n="d054d825">
            Moderaterna accepterar t.ex. vårt förslag om att förmögenhetsskatten
            skall vara kvar. Centerpartiet accepterar en tillfällig höjning
            av statsskatten och har inga förslag om avskaffande av den s.k.
            dubbelbeskattningen och sänkning av skatten på kapitalinkomster.
            Folkpartiet vill visserligen avskaffa dubbelbeskattningen, men
            de vill ersätta den med "mindre kostnadskrävande konstruktioner",
            vad det nu skall betyda.
          </note>
          <note n="b451b44b">
            Jag väljer att se detta som en viss tillnyktring inom borgerligheten
            och konstaterar att enigheten över blockgränserna om skattepolitiken
            faktiskt är större än man skulle kunna tro.
          </note>
          <note n="a0b510e4">
            Samtidigt kan jag emellertid också konstatera att oenigheten
            inom borgerligheten är större än på mycket länge. Moderaterna
            tycks vara tillbaka i sin skattepolitiska ökenvandring. Jag tycker
            att Bo Lundgrens inlägg gentemot Centern och Folkpartiet är en
            utomordentlig illustration av detta.
          </note>
          <note n="0834ac6d">
            Fru talman! Jag tror att det svenska folket är berett på ganska
            stora uppoffringar för att vi skall få ordning och reda i finanserna
            och ett förbättrat sysselsättningsläge. Jag är emellertid alldeles
            övertygad om att detta bara sker under en viktig förutsättning,
            nämligen att alla är med och bär uppoffringarna - att ingen smiter
            undan. Tyvärr måste man nog medge att så inte är fallet i dag.
            Många smiter faktiskt undan. Många använder sig av allehanda tricks
            för att slippa betala skatt.
          </note>
          <note n="442febbb">
            Avancerad skatteplanering och skattefusk måste därför med alla
            till buds stående medel bekämpas. Jag skall för min del peka på
            tre nödvändiga åtgärder.
          </note>
          <note n="d3574553">
            1. Själva skattesystemet måste få en enhetlig och robust utformning.
            Det är därför bra att beskattningen av kapital och arbete nu har
            blivit likformig och att avdraget för underskott i näringsverksamhet
            avskaffas.
          </note>
          <note n="e8f224fa">
            2. Skatteförvaltningen måste ha tillräckliga ekonomiska resurser
            för att kunna bedriva en effektiv kontrollverksamhet. Det gäller
            inte minst mervärdesskatten, där skattebrottsligheten breder ut
            sig. Det är därför bra att skattemyndigheterna får lägre besparingskrav
            än andra myndigheter. Det är också bra att vi trots kärva tider
            kan fullfölja tidigare riksdagsbeslut om extra resurser till skattekontrollen.
          </note>
          <note n="a589af96">
            3. Lagar måste tillskapas som ger skattemyndigheterna möjligheter
            till ett snabbt och effektivt ingripande mot alla tendenser till
            skatteflykt. Den borgerliga regeringen genomdrev ett antal beslut
            som fick rakt motsatt effekt. Bl.a. avskaffade man den s.k. generalklausulen
            mot skatteflykt. Nu kommer den socialdemokratiska regeringen att
            tillsätta en utredning om en ny och effektivare generalklausul.
            Vidare kommer regeringen att låta utreda en bättre revisionsverksamhet
            och frågan om hur en kontrolluppgiftsskyldighet för reavinster
            och reaförluster skall kunna utformas.
          </note>
          <note n="40a3558a">
            Sammantaget handlar det nu om en kraftfull satsning på kampen
            mot avancerad skatteplanering och skattebrott. Det vore värdefullt
            om också de borgerliga partierna kunde ansluta sig till detta.
            Det vore intressant att höra vad man har att säga här i dag om
            kampen mot skattebrott och skatteflykt.
          </note>
          <note n="472e9324">
            Anf. 74 BO LUNDGREN (m) replik
          </note>
          <note n="09b3ff17">
            Fru talman! Jag tycker att Lars Hedfors låter nästan som en kopia
            av Ernst Wigforss, läsande högt ur decenniers socialdemokratiska
            valhandböcker. Om jag inte missminner mig var det Ernst Wigforss
            som sade att fattigdom fördras bäst om den delas av alla -
          </note>
          <note n="a1a2475a">
            jag får reservera mig på den punkten, men jag tror att det var
            han. Det är den politik som Lars Hedfors ägnar sig åt. Han diskuterar
            hur de problem vi har nu skall fördelas, snarare än hur vi skall
            lösa problemen och i framtiden kunna fördela mera, framför allt
            till dem som har det svårt. Jag tänker framför allt på de människor
            som saknar jobb, efter 1970- och 1980-
          </note>
          <note n="1cfecaa7">
            talens felaktiga ekonomiska politik.
          </note>
          <note n="e68c9193">
            När det gäller resonemangen kring skatteflykt och skattebrottslighet
            gläder det mig mycket att socialdemokraterna inte har upphävt
            det program som vi satte i gång med extra medel för bl.a. momskontroll.
            Det bekymrar mig dock att man drar in medel från kronofogdemyndigheterna
            för att driva in de miljarder som fortfarande är utestående. Vi
            har föreslagit riksdagen att ändra i det avseendet. Det är där
            pengarna behövs bäst i dagsläget, om jag skall tro Riksskatteverkets
            ledning. Vi har för övrigt också sett till att uppfylla löftena
            vad gäller tullverksamhet, knarkkontroll och annat.
          </note>
          <note n="de1190ca">
            Men det är jobben det rör sig om. Vad har socialdemokraterna
            åstadkommit hittills? Jo, man har ägnat sig åt en budgetsanering
            utan insikt om att också de medel man använder är viktiga. Därmed
            har vi fått en fortsatt mycket hög ränta. Man har dessutom höjt
            skatten på det kapital som belastas av den höga räntan och dessutom
            av ännu högre skatt på avkastningen.
          </note>
          <note n="e4a832dd">
            Sedan höjer man skatten på arbete med motsvarande kostnaden för
            150 000 heltidsjobb. Hur får man flera jobb med höjd skatt på
            det egna kapitalet, hög ränta och höjd skatt på arbete - berätta
            det, Lars Hedfors.
          </note>
          <note n="7fc34148">
            Anf. 75 LARS HEDFORS (s) replik
          </note>
          <note n="7976231d">
            Fru talman! För det första tycker jag att Bo Lundgren borde tala
            litet tyst om att höja skatten på arbete.
          </note>
          <note n="9e7a9789">
            Det var precis vad Bo Lundgren gjorde under sin tid som skatteminister.
            Han höjde verkligen skatten på arbete. Men för vilka? Jo, för
            dem som hade det allra sämst, låginkomsttagarna. En metallarbetare
            fick under Bo Lundgrens tid sin skatt höjd med i storleksordningen
            6 000 kr per år. Ett sjukvårdsbiträde fick under Bo Lundgrens
            tid sin skatt höjd med i storleksordningen 5 600 kr per år. Att
            nu komma och tala om att vi höjer skatten på arbete och att det
            skulle minska möjligheterna till sysselsättning är något övermaga,
            för att uttrycka det milt.
          </note>
          <note n="366cddd9">
            Det ni gjorde, som ni möjligen kan skryta med i vissa kretsar,
            var att sänka skatten på kapital. Det satte ni i gång att göra
            med en väldig rivstart 1991.
          </note>
          <note n="50761ed7">
            Men ledde det till fler jobb, Bo Lundgren? Nej, det gjorde det
            inte. Arbetslösheten bara brakade i väg. Vi fick tidernas högsta
            arbetslöshet under den tid Bo
          </note>
          <note n="68d65165">
            Lundgren var skatteminister, trots att han, som han säger, sänkte
            skatterna. Vi fick under denna tid
          </note>
          <note n="a361ba67">
            45 000 konkurser, trots de sänkta skatterna.
          </note>
          <note n="62a7aef3">
            Det är naturligtvis svårt att undervisa Bo Lundgren om det viktigaste
            syftet med skatter och skattehöjningar, nämligen att bedriva fördelningspolitik.
          </note>
          <note n="7dd95910">
            Det har inte ofta varit särskilt intressant för moderaterna att
            över huvud taget diskutera fördelningspolitik. Det är viktigt
            att vi höjer skatterna för höginkomsttagare och kapitalägare,
            om vi skall ha en chans att få en acceptans för de neddragningar
            vi gör, som är viktiga för att vi skall kunna sanera budgeten
            och få ner ränteläget.
          </note>
          <note n="6711257c">
            Avslutningsvis tackar jag för jämförelsen med
          </note>
          <note n="a0b6a738">
            Ernst Wigforss. Jag är oerhört stolt över den.
          </note>
          <note n="4a5b2149">
            Anf. 76 BO LUNDGREN (m) replik
          </note>
          <note n="f321d35d">
            Fru talman! Att bli jämförd med den som lade grunden för den
            politik som gjorde att Sverige inte fick några nya jobb netto
            i privat sektor från 1950 och framåt är kanske inte någonting
            jag skulle bli stolt över. Men det är en parentes.
          </note>
          <note n="44455ae8">
            Det är inte sant som Lars Hedfors påstår, att den förra regeringen
            höjde skatten på arbete. Ni räknar ju den sänkta skatten på arbete
            i form av sänkta löneskatter som någonting som gick till kapitalägarna.
          </note>
          <note n="1cd150a6">
            Men det är fel. Om det hade varit så, hade väl ni inte varit
            med på det i den andra krisuppgörelsen. Där krävde ni för övrigt
            att det skulle finansieras med höjd moms på livsmedel, sänkta
            grundavdrag och ökade kostnader. Sammantaget sänktes skatten på
            arbete under de förlidna tre åren.
          </note>
          <note n="2c9a1c16">
            Men om det nu skulle ha varit så att Lars Hedfors hade rätt,
            blir det då bättre av att höja skatterna med ytterligare 36 000
            miljoner? Det är fel, det som Lars
          </note>
          <note n="5847f3b7">
            Hedfors sade. Oavsett vilket är detta en massiv höjning av skatten
            på arbete.
          </note>
          <note n="13e5c33b">
            Sedan talar Lars Hedfors som om arbetslösheten åstadkoms från
            den 4 oktober 1991, när vi tillträdde.
          </note>
          <note n="f6c8bd67">
            Det är fullkomligt orimligt. Titta på alla kurvor! Det rör sig
            återigen om den socialdemokratiska mytbildningen ur valhandboken.
            Försök nu vara så realistiska som ni måste vara. Det var ju den
            politik som fördes under 1980-talet som gav finanskrisen och tillväxthämmande
            effekter. Det var där problemen skapades.
          </note>
          <note n="19eb013c">
            Titta på hur arbetslösheten skenade i väg. Ni försökte förneka
            det i valrörelsen 1991.
          </note>
          <note n="d75b0301">
            Jag jobbar politiskt för att människor skall få det bättre. Jag
            har ägnat 18 år av mitt liv till politiskt arbete i riksdagen
            och i regeringen, av samma skäl som min farfar var stenarbetarnas
            ordförande under
          </note>
          <note n="5e2364f4">
            1920- och 1930-talen, för att göra det bättre för dem man företräder.
            För hans del var det medlemmarna, för min del är det väljarna,
            inte bara dem som röstar på mig. Det viktigaste för mig nu är
            att de som är arbetslösa har en chans att få nya jobb. Hur ger
            höjd skatt på arbete och kapital och hög ränta nya jobb,
          </note>
          <note n="eecfc337">
            Lars Hedfors?
          </note>
          <note n="7c822963">
            Anf. 77 LARS HEDFORS (s) replik
          </note>
          <note n="ac75ebbd">
            Fru talman! Det är riktigt att Ernst Wigforss lade grunden till
            det skattesystem som vi har haft under lång tid. Men det var också
            han som lade grunden för det svenska välfärdssamhället. På grund
            av dålig ekonomi tvingas vi nu nagga det välfärdssamhället i kanten.
          </note>
          <note n="389efdec">
            Vi säger att om vi tvunget skall gå in och nagga det svenska
            välfärdssystemet i kanten - skära i föräldraförsäkringen, sjukförsäkringen,
            u-hjälpen osv. -
          </note>
          <note n="0f3e6a81">
            måste vi också vidta åtgärder som kan upplevas som rättvisa.
            Därför måste vi höja skatterna på kapital och höga inkomster.
          </note>
          <note n="b254c3c0">
            Det är väl som Bo Lundgren säger, dvs. att detta kanske inte
            skapar några jobb. Men resultatet av det i form av en sanerad
            ekonomi - att vi får ned den väldiga statsskulden och att vi kanske
            kan halvera budgetunderskottet till 1996 - blir naturligtvis ett
            större förtroende för den svenska ekonomin.
          </note>
          <note n="9565d579">
            Sedan till det här med att räntorna går ner. Vi kan väl inte
            förvänta oss att räntorna går ner på ett enda tag. Vi har nu haft
            regeringsmakten i fyra månader. Så småningom kommer räntorna att
            gå ner, och det kommer att ge nya jobb, Bo Lundgren!
          </note>
          <note n="e6e3ab75">
            Indirekt kommer alltså våra skattehöjningar att leda till nya
            jobb i Sverige. Dessutom är skattehöjningarna nödvändiga från
            fördelningspolitisk synpunkt.
          </note>
          <note n="a8e2c788">
            Anf. 78 MICHAEL STJERNSTRÖM (kds)
          </note>
          <note n="5bfa8cdb">
            replik
          </note>
          <note n="9ff699a9">
            Fru talman! Det är inte svårt att hålla med Lars
          </note>
          <note n="39709305">
            Hedfors om att det är viktigt att vi fortsättningsvis också satsar
            på att motverka skattebrottsligheten. Men även skatteindrivningen
            är viktig. Vi har med i vår motion mer av satsningar på skatteindrivning.
          </note>
          <note n="c59d6624">
            Jag måste säga att jag är litet orolig över Socialdemokraternas
            indragningar beträffande polis- och domstolsväsendet och deras
            möjligheter att hinna med de ekonomiska målen.
          </note>
          <note n="401e95f7">
            Socialdemokraterna motiverar ofta sina skattehöjningar med att
            underskott täcks in. Man funderar inte så mycket på tillväxten.
            Men anser Lars Hedfors att skattehöjningar dämpar tillväxten och
            drabbar investeringar och konsumtionsutrymme eller inte?
          </note>
          <note n="f5822386">
            Och hur ser Lars Hedfors på kopplingen till kommunernas konsumtionsutrymme
            när det gäller att täcka statens finanser genom att dra in egenavgifter
            som är avdragsgilla kommunalt gentemot skatten? Det innebär alltså
            8,5 miljarder kronor i uteblivna skatteintäkter för kommunerna
            till 1998.
          </note>
          <note n="bc88747a">
            Hur ser Lars Hedfors på det? Är det alltså rimligt att på det
            sättet vältra över kostnader på kommunerna? Drabbar inte det verksamheter
            i kommunerna?
          </note>
          <note n="e3bb1b0a">
            Jag tänker då på vården och omsorgen, som ni säger er värna.
          </note>
          <note n="08b47d50">
            Anf. 79 LARS HEDFORS (s) replik
          </note>
          <note n="fa3cc989">
            Fru talman! Michael Stjernström har kanske missat en väsentlig
            del när det gäller kommunerna.
          </note>
          <note n="dc77d16c">
            Kommunernas ekonomi skall vi nämligen diskutera i samband med
            den s.k. kompletteringspropositionen.
          </note>
          <note n="6ba2620b">
            Då skall vi se till att kommunerna helskinnade kommer ur det
            här.
          </note>
          <note n="829aa439">
            Om vi inte klarar av budgetunderskott osv. får vi kanske tillgripa
            andra åtgärder. Men om våra åtgärder här lyckas kommer vi att
            se till att kommunerna helskinnade kommer undan.
          </note>
          <note n="6d24fe02">
            Vi har sagt att verksamheten är det viktiga. Sjukvården, åldringsvården,
            barnomsorgen och skolan skall vi värna i det längsta. Det är därför
            som vi har tvingats vidta åtgärder när det gäller transfereringar
            o.d.
          </note>
          <note n="06ba85c3">
            Michael Stjernström säger att kds är intresserat av att satsa
            på skattekontroll. Men varför var då kds under förra valperioden
            med om att dra undan möjligheter för skattemyndigheterna att utföra
            en effektiv skattekontroll och att t.ex. undanröja tredjemansrevisionen,
            som är oerhört viktig när det gäller möjligheterna att komma till
            rätta med skattefusk och skattebrottslighet? Varför var ni med
            om att ta bort de sakerna, Michael Stjernström? Därmed har ni
            ju undanryckt möjligheter för skattemyndigheterna att effektivt
            bekämpa skattefusk och skattebrottslighet.
          </note>
          <note n="ced72d27">
            Det här med extrapengar till skattemyndigheterna är något som
            den borgerliga regeringen inte ville göra, utan det var man tvungen
            till därför att det parti som inte längre sitter med i riksdagen
            ställde krav här tillsammans med oss socialdemokrater. Om inte
            hade det inte kommit några extrapengar till att bekämpa skattebrottsligheten.
            En omvändelse under galgen skulle man kunna tala om.
          </note>
          <note n="15d582dc">
            Anf. 80 MICHAEL STJERNSTRÖM (kds)
          </note>
          <note n="5bfa8cdb">
            replik
          </note>
          <note n="e59ba964">
            Fru talman! Jag delar inte Lars Hedfors verklighetsbeskrivning,
            dvs. att skattekontrollen skulle ha försvårats under den borgerliga
            regeringstiden.
          </note>
          <note n="c47bb6c1">
            Men någonting positivt har jag ändå att säga när det gäller Lars
            Hedfors syn på kommunerna. Jag hoppas nämligen att Lars Hedfors
            får rätt, även om jag befarar att finansminister Göran Persson
            inte är lika frikostig när det gäller att kompensera kommunerna
            för det enorma bortfallet på 8,5 miljarder kronor. Jag hoppas
            alltså att Lars Hedfors får rätt. Om inte vältrar vi ju över kostnader
            på kommunerna, och det tycker jag inte är rimligt.
          </note>
          <note n="a5533ba9">
            Anf. 81 LARS HEDFORS (s) replik
          </note>
          <note n="8965dc71">
            Fru talman! Jo, visst har skattekontrollen försvårats! Efter
            det att man avskaffade t.ex. tredjemanskontrollen och bevissäkringslagen
            har det blivit mycket svårare för skattemyndigheterna att oanmälda
            gå in och kontrollera oseriösa personer och företag. De enda som
            tjänar på detta, Michael Stjernström, är just de oseriösa företagen.
            Vilka är det som förlorar på det? Jo, de seriösa företag som skall
            konkurrera med de oseriösa företag som inte betalar sin skatt.
            Det har ni medverkat till.
          </note>
          <note n="40fa566d">
            Vidare gjorde era attacker mot skattereformen att vi fick ett
            mycket krångligare skattesystem. Vi fick en kapitalbeskattning
            med åtta olika nivåer. Det säger sig väl självt att detta kommer
            att utnyttjas av dem som vill syssla med skatteplanering för att
            förvandla högbeskattade inkomster till lågbeskattade inkomster.
          </note>
          <note n="6383d1ef">
            Jag tror att det var i Dagens Nyheter som man för några år sedan
            hade följande rubrik: 75 förändringar av skattereformen har redan
            undergrävt det nya skattesystemets fundament.
          </note>
          <note n="fd856259">
            Det är klart att sådant försvårar för skattemyndigheterna och
            påverkar deras möjligheter att utöva en effektiv skattekontroll.
          </note>
          <note n="475795bc">
            Anf. 82 ROLF KENNERYD (c) replik
          </note>
          <note n="1551ec61">
            Fru talman! Lars Hedfors inledningsanförande var föga substantiellt.
            Jag skall ändå villfara hans vädjan och kommentera detta med kampen
            mot skatteflykt och olagligt skatteundandragande.
          </note>
          <note n="50f84fcf">
            Den nuvarande regeringen kan påräkna Centerns stöd för detta,
            lika väl som den tidigare regeringen självklart mött Centerpartiets
            stöd och aktiva medverkan i nämnda riktning.
          </note>
          <note n="d7075871">
            Jag skulle vilja be Lars Hedfors att vara vänlig och kommentera
            min fråga till honom. För säkerhets skull ber jag, om Lars Hedfors
            inte lyssnade, att få upprepa frågan:
          </note>
          <note n="9039bfd5">
            Vari består logiken i att först höja arbetsgivaravgiften generellt
            med 4-5 miljarder för att sedan använda 7 miljarder och samma
            instrument för en bredsådd av sänkta arbetsgivaravgifter vid nyanställning?
          </note>
          <note n="2750e5b0">
            Enligt samstämmiga expertomdömen når bara ungefär
          </note>
          <note n="970ede21">
            10 % av utsädet avsedd grobarhet. Hur kan man alltså först slå
            undan förutsättningarna för sysselsättning genom att höja arbetsgivaravgifterna
            och sedan använda samma pengar och samma instrument för att med
            så liten träffsäkerhet åter försöka öka den undandragna sysselsättningen?
          </note>
          <note n="46ccb036">
            Anf. 83 LARS HEDFORS (s) replik
          </note>
          <note n="039032bb">
            Fru talman! Har det helt undgått Rolf Kenneryd att vi har en
            situation där näringslivet i extrem - ja, jag skulle nästan vilja
            säga abnorm - grad använder sig av övertid? De som redan är anställda
            utnyttjas alltså maximalt, samtidigt som ett stort antal människor
            är arbetslösa.
          </note>
          <note n="6a5be649">
            Menar Rolf Kenneryd att vi socialdemokrater skall åse detta med
            armarna i kors? Naturligtvis inte.
          </note>
          <note n="b2eeff71">
            Därför går vi in med ett riktat arbetsmarknadsstöd, som riktar
            sig just till de företag som bör anställa folk
          </note>
          <note n="c0857695">
            - dvs. mindre och medelstora företag. Vidare gäller att de anställer
            människor som verkligen är arbetslösa och som har varit arbetslösa
            under lång tid just för att minska övertiden och öka sysselsättningen.
            Vi får väl se vad resultatet blir. Så småningom får vi facit.
            Det vore kanske klädsamt om Rolf Kenneryd yttrade sig mindre kategoriskt
            om det här.
          </note>
          <note n="eda0e921">
            Logiken är ganska enkel: RAS är till för att just sätta in ett
            riktat stöd för att uppnå vissa specifika syften. Alla företag
            får höjd arbetsgivaravgift. Det är det som är skillnaden. Detta
            leder naturligtvis till ökade inkomster för staten och till ett
            bättre budgetsaldo. Dessutom får vi en möjlighet att finansiera
            EU-
          </note>
          <note n="d023b13c">
            avgiften, vilken Rolf Kenneryd och hans parti inte är särskilt
            pigga på att finansiera. Man tror att den nästan finansieras av
            sig själv. Det skulle vara intressant att få förklarat hur man
            resonerar på det området.
          </note>
          <note n="30b219f1">
            Sedan en motfråga om skattekontrollen till Rolf
          </note>
          <note n="c9307e44">
            Kenneryd, om ni nu är så intresserade: Varför motverkade ni under
            er tid i regeringsställning möjligheterna till skattekontroll
            genom att avskaffa skatteflyktsklausulen, tredjemansrevisionen
            och bevissäkringslagen?
          </note>
          <note n="02a3b34e">
            Anf. 84 ANDRE VICE TALMANNEN
          </note>
          <note n="fe77783f">
            Jag ber ledamöterna att försöka hålla tvåminutersgränsen för
            repliker.
          </note>
          <note n="cf1a03cb">
            Anf. 85 ROLF KENNERYD (c) replik
          </note>
          <note n="f04193e5">
            Fru talman! Först vill jag å det livligaste protestera mot Lars
            Hedfors beskrivning av vår insats under regeringsperioden. Vi
            skulle alltså ha motsatt oss en utökad skattekontroll och en utökad
            verksamhet för att undvika skatteflykt och skatteundandragande.Jag
            förstår att Lars Hedfors har behov av att slingra sig när det
            gäller arbetsgivaravgifternas användande i olika situationer.
            Låt mig bara konstatera att Lars
          </note>
          <note n="373e6992">
            Hedfors försök att hitta något slags samband mellan det abnorma
            övertidsuttag som vi under en tid har haft och de åtgärder som
            nu föreslås på arbetsmarknadspolitikens område icke är trovärdigt.
            På vilket sätt,
          </note>
          <note n="d450840a">
            Lars Hedfors, kommer detta att leda till en minskning av just
            övertiden?
          </note>
          <note n="eab8be2d">
            Anf. 86 LARS HEDFORS (s) replik
          </note>
          <note n="5545844d">
            Fru talman! Då får jag väl försöka att förklara en gång till
            och använda mig av en annan metodik så att säga.
          </note>
          <note n="5fe68ad0">
            Om det blir ekonomiskt intressant för företagen att nyanställa
            människor och dyrt att använda sig av övertid, vad väljer då företagen?
            Jo, de väljer att nyanställa. Det är den enkla och självklara
            filosofin bakom detta.
          </note>
          <note n="1074b7a7">
            När det gäller skattekontrollen, Rolf Kenneryd, är det möjligt
            att ni inte motsatte er några åtgärder. Men ni omvände er under
            galgen när det gällde extra resurser till skattekontroll, därför
            att ni var tvungna. Ny demokrati röstade helt enkelt emot er.
            Ni tvingades att avsätta pengar till extra skattekontroll. Det
            ni gjorde var, som jag sade, att ni vred vapnen ur händerna på
            skattemyndigheterna samtidigt som ni gjorde skattesystemet krångligare
            och svårare att kontrollera. Det var ert bidrag.
          </note>
          <note n="71b460db">
            Anf. 87 ISA HALVARSSON (fp) replik
          </note>
          <note n="8b988935">
            Fru talman! Lars Hedfors har rätt när han säger att
          </note>
          <note n="6de4e808">
            Folkpartiet gick emot den s.k. värnskatten. Det gjorde vi. Det
            största problemet med den är att den inte blir tillfällig, tror
            vi. Regeringen och Socialdemokraterna använder fördelningsskäl
            som argument. Vi har svårt att se varför man då inte kommer att
            använda samma argument för att nästa gång få en höjning från totalt
          </note>
          <note n="32a89e44">
            55 % till 60 % och från 60 % till 65 %, för varje litet steg
            kan ju då uppfattas som acceptabelt. Men sammantaget kommer vi
            tillbaka till det ruttna skattesystem som vi tidigare hade. Då
            kommer man ifrån den viktiga tanke som fanns i skattereformen,
            att bara ca
          </note>
          <note n="ab3809c6">
            15 % av alla inkomsttagare och ca 30 % av de heltidsarbetande
            skulle betala statlig inkomstskatt. Den slås ju i spillror.
          </note>
          <note n="2a3df600">
            Just för att det är besvärliga tider och man tar till hårda ingrepp
            i olika människors liv säger vi också att vi är beredda att behålla
            förmögenhetsskatten. Hur ser ni socialdemokrater, som säger er
            vara ett parti för jämställdhet, på den orättvisa sambeskattningen
            i förmögenhetsbeskattningen? Är ni beredda att ta bort den? Är
            ni beredda att också tillåta bilavdrag för resor i samband med
            att man lämnar och hämtar barn?
          </note>
          <note n="ccb7ddd9">
            Anf. 88 LARS HEDFORS (s) replik
          </note>
          <note n="6458ea83">
            Fru talman! Det är riktigt som Isa Halvarsson säger, att sambeskattningen
            inom förmögenhetsskatten är ett något apart förhållande i det
            svenska skattesystemet. Men som vi ser det är det en absolut nödvändighet,
            om vi skall komma undan en ganska så omfattande skatteplanering
            på detta område.
          </note>
          <note n="99fd711d">
            Vi måste ändå se över förmögenhetsbeskattningen,
          </note>
          <note n="ac235003">
            Isa Halvarsson, eftersom den inte är särskilt effektiv.
          </note>
          <note n="e012310d">
            Det är ganska lätt att manipulera förmögenhetsskatten på olika
            sätt. Därför är det möjligt att vi kommer att se över även denna
            möjlighet. Vi måste helt enkelt ha en effektivare förmögenhetsskatt
            som verkligen driver in skatt från dem som har stora förmögenheter
            - en viktig rättvise- och fördelningspolitisk fråga.
          </note>
          <note n="fe617152">
            Isa Halvarsson talade om att vi på något vis skulle ha saboterat
            skattereformen när det gäller den s.k.
          </note>
          <note n="72d28b50">
            värnskatten. Den är någonting som är provisoriskt. Vi kommer
            att höja den under några år, också det av fördelningspolitiska
            skäl, för att vi verkligen skall se till att det blir höginkomsttagarna
            som bär den största delen av krisbekämpningens bördor. Att vi
            på det sättet på något vis skulle återinföra ett ruttet skattesystem
            tror jag inte att det är så stor risk för. Den stora risken är
            ju om ni får möjligheter att fullfölja den politik som ni genomförde
            under er regeringstid, då ni införde åtta olika nivåer i kapitalbeskattningen.
            Det är däremot ett sätt att underminera skattereformen. Ni införde
            olika typer av avdrag som kan användas i skatteplanerande syfte.
            Detta måste vi återställa, vilket vi också har gjort.
          </note>
          <note n="3e14e085">
            Anf. 89 ISA HALVARSSON (fp) replik
          </note>
          <note n="0fb29975">
            Fru talman! Det var bra att Lars Hedfors inte så där abrupt avvisade
            tanken på att ta bort sambeskattningen när det gäller just förmögenheter.
            Annars finns det redan en utredning som har visat att det är fullt
            gångbart och riktigt att göra det. Den visar också att man från
            skatteförvaltningarnas sida får lägga ner ganska mycket tid och
            ork på detta.
          </note>
          <note n="36ca71d0">
            Vi tycker att det är fel att införa värnskatten också nu, även
            om den är tillfällig. Som sagt befarar vi tyvärr att den inte
            ens kommer att bli tillfällig. TCO har ju kallat den för tre miljarders
            ideologisk bukfylla, så inte ens där är man nöjd med detta.
          </note>
          <note n="42787e24">
            Just i ett läge när Sverige behöver uppmuntra kompetensutveckling
            och få till en ökad tillväxt behövs det ekonomiska incitament
            som är viktiga.
          </note>
          <note n="2c5af384">
            Skattesystemet är ett viktigt sådant. Därför tycker vi att det
            förment fördelningspolitiska argumentet inte håller. Det gör i
            stället att man minskar intresset för kompetensutveckling och
            får ett slags "brain-drain", kanske genom utflyttning - vi lever
            ju nu i ett helt annat samhälle. På så sätt motverkas tillkomsten
            av nya jobb i Sverige.
          </note>
          <note n="ed713cbd">
            Jag tycker att det absolut största fördelningspolitiska problemet
            i dag är just arbetslösheten. Det är också den största orättvisan
            mellan dem som har jobb och dem som inte har jobb.
          </note>
          <note n="2c22c537">
            Anf. 90 LARS HEDFORS (s) replik
          </note>
          <note n="a1cf2d16">
            Fru talman! Isa Halvarsson, på den punkten råder det inga som
            helst delade meningar. Det vi menar är att det viktigaste sättet
            att få fart på sysselsättningen är att sanera budgeten och få
            ner räntan. Det är betydligt viktigare än en skattehöjning på
            5 % på statsskatten. Jag tror inte att det leder till någon större
            s.k.
          </note>
          <note n="7868450e">
            "brain-drain", som Isa Halvarsson talar om.
          </note>
          <note n="23ddd37d">
            Sedan tycker jag att Isa Halvarsson talar litet grand föraktfullt
            om detta med fördelningspolitiken.
          </note>
          <note n="bfc86355">
            Är det så väldigt svårt att förstå att om vi skall få något slags
            acceptans för de besparingsåtgärder som vi vill genomföra, som
            drabbar vanligt folk väldigt hårt, att vi då också måste sätta
            in åtgärder som drabbar höginkomsttagarna och kapitalägarna? Är
            det en alldeles orimlig tanke?
          </note>
          <note n="3ce65ae4">
            Har inte Isa Halvarsson och Folkpartiet lärt sig någonting av
            den tid då ni satt i regeringsställning och höjde skatter för
            låginkomsttagare och sänkte dem för höginkomsttagare? Det var
            ju detta som var en av orsakerna till att ni fick en så stor förlust
            i valet 1994.
          </note>
          <note n="f324fdde">
            Man måste alltså ha med den fördelningspolitiska aspekten när
            det gäller skatterna.
          </note>
          <note n="7b07d583">
            Anf. 91 LARS BÄCKSTRÖM (v) replik
          </note>
          <note n="eb7ebd93">
            Fru talman! Först vill jag till Lars Hedfors säga att det som
            han tog upp om skattefusk och skattebortfall är viktigt. Men detta
            kommer Per Rosengren, en annan vänsterpartist som kommer senare
            i debatten, att tala mer om.
          </note>
          <note n="a5e8c95f">
            Jag vill ställa en fråga till Lars Hedfors angående rekryteringsstödet
            RAS. Jag har ju haft debatt både med Bo Lundgren och med Roy Ottosson
            från Miljöpartiet. Vi har alla tre gjort litet olika bedömningar
            av hur det skall finansieras. Men Hedfors bör ju veta besked,
            så det bästa är ju att gå till källan.
          </note>
          <note n="9e998a02">
            I regeringens budget anges ett underskott på 243
          </note>
          <note n="8204bd77">
            miljarder. Om man inte bifaller förslaget om RAS, vad blir då
            underskottet? Om man alltså inte vidtar denna åtgärd som kostar
            7 miljarder, vad blir då underskottet? Om man inte inför RAS,
            vad händer då med budgettiteln "Beräknat tillkommande utgiftsbehov"
            på 16 miljarder netto? Det är väsentligt att vi får reda ut detta,
            så vi slipper att genom olika tolkningar bli nästan osams här
            i kammaren. Men Hedfors vet säkert besked, eftersom en överenskommelse
            nu är klar. Vi får säkert ett rakt och entydigt besked, rimligen.
            Annars vore det illa.
          </note>
          <note n="875df220">
            I finansplanen sägs om fördelning, som vi båda tycker är så viktigt:
            Analyserna visar en något större procentuell minskning av den
            disponibla inkomsten för hushåll i lägre decilgrupper än för dem
            med genomsnittliga inkomster. Det står i klartext att dem som
            har lägre inkomster skall man procentuellt ta mer av än av dem
            som har högre inkomster. Det tycker inte jag är bra, Lars Hedfors,
            men det är dock regeringens politik.
          </note>
          <note n="2f2c0d18">
            Varför då inte ändra på det, Lars Hedfors, genom att bifalla
            våra förslag? Ni socialdemokrater hade ju ett utmärkt förslag
            i våras om att höja grundavdraget för lägre inkomster. Detta föreslog
            ni i januari 1994.
          </note>
          <note n="e4f34d4d">
            Om ni gör så, förbättras ekonomin för lägre decilgrupper. Kan
            vi ta bort grundavdraget för dem som ligger över brytpunkten,
            så får vi en fin fördelningspolitik.
          </note>
          <note n="6a0bedbd">
            Anf. 92 LARS HEDFORS (s) replik
          </note>
          <note n="3e6eca2b">
            Fru talman! Jag tror nog att Lars Bäckström vet hur det förhåller
            sig med grundavdraget. Det var ju en typisk konjunkturpolitisk
            insats som vi ville göra i en mycket tydlig och utpräglad lågkonjunktur.
            Sedan dess har ju faktiskt förhållandena förändrats, Lars
          </note>
          <note n="4e29ade4">
            Bäckström. Nu är vi på väg rakt in i en högkonjunktur, och då
            är det inte lika viktigt med grundavdraget.
          </note>
          <note n="08137e43">
            När det sedan gäller finansieringen av RAS, Lars
          </note>
          <note n="3d45b0c1">
            Bäckström, kommer det att anvisas hur det skall finansieras.
            Men det är väl ingen dålig gissning att om vi på det här viset
            lyckas - vilket vi utgår ifrån att vi gör - få in fler människor
            i arbete blir de bättre skattebetalare. De betalar mera skatt
            och behöver mindre understöd i form av arbetslöshetsersättningar,
            stöd för studier och liknande saker. En del kommer således att
            betala sig självt. Så på den punkten behöver inte Lars
          </note>
          <note n="0a24632d">
            Bäckström vara orolig.
          </note>
          <note n="cdcd64e7">
            Vi är väldigt angelägna om att se till att vi får en fördelningspolitisk
            rättvisa, och det har jag talat om tidigare. Vi har visat klart
            och tydligt att de 10 % som har de högsta inkomsterna i Sverige
            betalar 30 % av krisbekämpningen. Det borde väl kunna tillfredsställa
          </note>
          <note n="f0ca6901">
            Lars Bäckström. De 10 % av befolkningen som har de lägsta inkomsterna
            betalar 5 % av krisbekämpningens bördor. Vi har dessutom varit
            så angelägna om att ta reda på hur detta slår att vi har gjort
            undersökningar av olika s.k. socio-ekonomiska grupper. Vi fann
            då att den som står för den största delen av bördan är kategorin
            högre tjänstemän. Lägre tjänstemän och arbetare står för en lägre
            andel av krisbekämpningens bördor.
          </note>
          <note n="6414c48f">
            Dessa undersökningar har gjorts av Finansdepartementet, och jag
            för min del litar på dem.
          </note>
          <note n="346b87cc">
            Anf. 93 LARS BÄCKSTRÖM (v) replik
          </note>
          <note n="10da9e27">
            Fru talman! Jag ifrågasatte inte riktigheten i departementets
            bedömningar. Tvärtom, jag vidimerar dem och tror på dem. De som
            har lägst inkomster får en större procentuell minskning än de
            som har större inkomster enligt s. 52 i finansplanen. Det är just
            det som är problemet, att den som har lägre inkomster får en procentuellt
            större minskning än den som har högre inkomster.
          </note>
          <note n="f0cd3af8">
            När det gäller den högsta och den lägsta decilgruppen sade ni,
            när vi diskuterade skattereformen, att dessa var extremfallen.
            Nu diskuterar jag normalfallen, decilgrupperna 2, 3 och 4. Dessa
            får en större procentuell minskning än decilgrupperna 6, 7 och
            8.
          </note>
          <note n="958f46ed">
            Det är enkelt att åtgärda detta. Det är bara att stå fast vid
            socialdemokraternas förslag från januari 1994. Så enkelt är det.
            Man höjer grundavdraget. Då tappar man ju 4 miljarder, men detta
            är enkelt att kompensera genom att man trappar av grundavdraget
            för dem som har goda inkomster.
          </note>
          <note n="6103af37">
            Att det nu är en annan konjunktur har väl inte med saken att
            göra. Fördelningspolitik är lika bra oavsett konjunkturerna. Det
            vet ju jag att Lars Hedfors tycker, det är jag helt övertygad
            om. Och varför inte handla efter det som man tycker? Det vore
            väl rimligt.
          </note>
          <note n="0e0194c5">
            Lars Hedfors sade att detta säkert kommer att finansieras. Ja,
            det tror jag säkert. Men hur påverkas budgetposterna? Det är ju
            det som är det intressanta.
          </note>
          <note n="cca3066b">
            Roy Ottosson sade att budgetposterna icke alls påverkades. Det
            var redan fullständigt konterat inom det som kallas TUB. Lars
            Hedfors sade att det finansieras till stor del med dynamiska effekter
            och sedan på något annat sätt. Mina frågor är då: Hur påverkas
            budgetposterna? Blir det från 16 minus 7 inom TUB?
          </note>
          <note n="b0e2fde7">
            Vad händer med dessa poster? Minskar underskottet om man säger
            nej till RAS? Det är väl ganska enkla frågor det här.
          </note>
          <note n="ce9222ce">
            Anf. 94 ANDRE VICE TALMANNEN
          </note>
          <note n="4aea123e">
            Jag vill påminna om att repliken avser Lars Hedfors inlägg.
          </note>
          <note n="48b1661a">
            Anf. 95 LARS HEDFORS (s) replik
          </note>
          <note n="14871274">
            Fru talman! Lars Bäckström gör det ju väldigt enkelt för sig
            när han säger att fördelningspolitik är lika bra oavsett konjunktur.
            Betyder det, Lars Bäckström, att Vänsterpartiet kommunisterna
            icke tar någon som helst hänsyn till konjunkturerna när man skall
            lägga fast sin fördelningspolitik? Kan det inte tänkas att man
            då också måste ta hänsyn till vilken typ av konjunktur det är
            när man anpassar de fördelningspolitiska åtgärderna? Skall det
            alltid vara exakt samma fördelningspolitiska åtgärder oavsett
            konjunktur? Det tycker jag verkar väldigt egendomligt.
          </note>
          <note n="e94ae68b">
            Anf. 96 ROY OTTOSSON (mp) replik
          </note>
          <note n="626e54a5">
            Fru talman! Jag har med intresse lyssnat på Lars
          </note>
          <note n="2190755b">
            Hedfors anförande och den debatt som följde. Jag noterar att
            han - som regeringens representant här -
          </note>
          <note n="ca97d431">
            inte alls kommenterade den ändå ganska stora frågan om skatteväxling
            för miljön.
          </note>
          <note n="d92f09e4">
            I mitt anförande pekade jag på att höga skatter på arbete naturligtvis
            leder till att man straffar ut arbetande människor. Låga skatter
            på miljöutsläpp och energi gynnar energislöseri och miljöförstöring.
            Där råder det en obalans. Den höjning av arbetsgivaravgiften som
            gjordes tillsammans med Vänsterpartiet i slutet av förra året
            innebar att man ytterligare försämrade för miljön. Man motverkade
            en skatteväxling.
          </note>
          <note n="b7637ac6">
            Det vore ju väldigt intressent att få en kommentar om detta,
            om det finns någon strategi från socialdemokraternas sida att
            införa någon typ av skatteväxling för miljön.
          </note>
          <note n="dd088f30">
            Under valrörelsen var det åtskilliga ledande socialdemokrater
            som talade varmt för en skatteväxling och som tyckte att det var
            en bra idé. Då kan man ju inte bara strunta i att diskutera skatteväxling
            i denna skattepolitiska debatt, tycker jag.
          </note>
          <note n="6d176866">
            Anf. 97 LARS HEDFORS (s) replik
          </note>
          <note n="a088dd5d">
            Fru talman! Jag kan gärna kommentera det här med skatteväxling,
            Roy Ottosson. Ibland får jag en känsla av att skatteväxling har
            blivit något slags trollformel som i ett enda slag kommer att
            lösa alla problem när det gäller miljön och sysselsättningen.
            Det är naturligtvis en överdriven förhoppning.
          </note>
          <note n="6ebb106f">
            Om vi går tillbaka litet i historien, Roy Ottosson, är det vi
            socialdemokrater som har genomfört den största skatteväxlingen
            i historien och förmodligen också i den industrialiserade världen.
            Det gjorde vi socialdemokrater tillsammans med Folkpartiet genom
            skattereformen. Då genomförde vi en enorm skatteväxling genom
            att lägga skatt på miljöstörande utsläpp och energiförbrukning
            samtidigt som vi sänkte inkomstskatten. Det här med skatteväxling
            är alltså ingenting nytt.
          </note>
          <note n="30f277fc">
            Som det har sagts här tidigare är ju inte detta alldeles enkla
            saker. Den bas som ni vill höja skatten på, dvs. miljöstörande
            utsläpp och energi, minskar ju just därför att man höjer skatten.
            Den bas som ni vill sänka skatten på, dvs. arbete, ligger kvar
            oförändrad. Det kan innebära problem, och dessa problem är naturligtvis
            till för att lösas. Jag är positiv till att man genomför någon
            typ av skatteväxling. Men låt oss för allt i världen inte göra
            någonting förhastat. Låt oss titta på hur detta skall ske på ett
            ordnat och ordentligt sätt. Det är just därför som det är tillsatt
            en utredning.
          </note>
          <note n="091a67ab">
            Direktiven är skrivna och ordföranden är tillsatt. Låt denna
            utredning få arbeta i lugn och ro, och sedan kan man se vad den
            kommer fram till.
          </note>
          <note n="e2ebb783">
            Anf. 98 ROY OTTOSSON (mp) replik
          </note>
          <note n="d9905924">
            Fru talman! Det är riktigt att detta med skatteväxling inte är
            någon trollformel. Det är också riktigt att det krävs många andra
            åtgärder än bara skatteväxling för att lösa både miljöproblem
            och problem med arbetslösheten. Skatteväxling utgör dock en viktig
            del.
          </note>
          <note n="67380981">
            Beskattningen på arbete - om man inräknar arbetsgivaravgiften,
            vilket man i rimlighetens namn bör göra
          </note>
          <note n="d90acdc5">
            - är ju internationellt sett väldigt hög i Sverige jämfört med
            beskattning på sådant som är miljörelaterat.
          </note>
          <note n="75477d7c">
            Detta bidrar naturligtvis till att företagen rationaliserar genom
            att försöka att ha mindre folk i arbete, vilket leder till arbetslöshet.
            Man sparar inte lika gärna på energi, eftersom det relativt sett
            är billigare.
          </note>
          <note n="5d9baede">
            Detta är ett av huvudproblemen i miljöarbetet, att själva skattesystemet
            och det ekonomiska systemet motverkar miljöarbetet kraftigt.
          </note>
          <note n="91c1d63c">
            Jag ägnade rätt mycket av mitt inledningsanförande till att visa
            på att skattebasen för de miljöskatter som vi pläderar för inte
            minskar så snabbt som Lars
          </note>
          <note n="5f63f6db">
            Hedfors antydde. Också Miljöpartiet deltog gudbevars i arbetet
            med skattereformen, bl.a. i Miljöavgiftsutredningen. Jag var själv
            med där och fick igenom detta med koldioxidskatt. Det har ju inte
            lett till att skattebasen har försvunnit, eller hur? Tvärtom har
            koldioxidskatten en ganska stabil skattebas. Det här handlar om
            mer långsiktiga problem. Vad vi i Miljöpartiet är ute efter är
            att vi vill ha ett ekonomiskt system som långsiktigt verkar för
            en hållbar utveckling.
          </note>
          <note n="8b24ea81">
            Det vinner vi alla ekonomiskt på.
          </note>
          <note n="331f3932">
            Jag hoppas att socialdemokraterna kan inta en mer konstruktiv
            hållning i den här frågan och inte så ideologiskt fixerat slå
            vakt om den nivå som arbetsgivaravgifterna har just nu.
          </note>
          <note n="9980042f">
            Anf. 99 LARS HEDFORS (s) replik
          </note>
          <note n="a28bbf63">
            Fru talman! Jag tycker nog att Roy Ottosson är litet väl pessimistisk
            när det gäller skattebaserna för miljöskatterna. Tror ni på det
            här med skatteväxling -
          </note>
          <note n="a06d924f">
            vilket ni ju säger att ni gör - måste ni också tro på att skattebaserna
            minskar. Per definition är det ju på det viset.
          </note>
          <note n="7c38cb0e">
            Avslutningsvis vill jag bara säga att vi socialdemokrater naturligtvis
            är positiva till en tanke på skatteväxling, att få ner skatten
            på arbete och upp skatten på miljöstörande utsläpp och energi.
            Jag vill gärna erinra Roy Ottosson om att i det förslag till EU-
          </note>
          <note n="04559132">
            finansiering som nu kommer att läggas fram kommer det också att
            finnas med en höjd skatt på koldioxid.
          </note>
          <note n="a70b0466">
            Det kommer att finnas med en skatt på grus, bekämpningsmedel
            i jordbruket m.m. Så vi har redan vidtagit en hel del åtgärder
            på det området, och jag utgår ifrån att Roy Ottosson och hans
            parti kommer att stödja detta.
          </note>
          <note n="66f6e187">
            Anf. 100 STEN ANDERSSON (m)
          </note>
          <note n="351cef5e">
            Fru talman! Jag tänkte säga några ord om tullens möjligheter
            med tanke på nu aktuellt budgetförslag att bekämpa den alltför
            omfattande knarksmugglingen.
          </note>
          <note n="c8888271">
            Först litet grand historia. Jag vill poängtera att det inte är
            av någon form av populism som jag tagit upp det här ämnet, utan
            jag har som kanhända den enda ledamoten i riksdagen, även under
            den förra regeringens tid, i frågor och interpellationer tagit
            upp den, som jag tyckte, väl naiva synen att bara vi kom med i
            EU så behövde vi inte ha tull. Jag vill ändå betona att jag är
            en sann EU-vän, men jag ansåg att den Europol som man föreskrev
            inte var i färdigt skick. Jag menade att man skulle behålla tullens
            arbetsmetodik intill dess att något annat bättre kunde förevisas.
          </note>
          <note n="f2008607">
            Den borgerliga regeringen ändrade inställning under hösten i
            fjor. Strax före valet kom en proposition från nuvarande regeringen
            där det klart och tydligt sades att den svenska tullen skall bibehålla
            samma arbetsmetodik, baserad på den kunskap och yrkeserfarenhet
            som man har, intill dess att vi i Sverige avgör att någonting
            annat är bättre. Det lät ju bra. Men det går inte, fru talman,
            att genomföra. Med det budgetförslag som nu är presenterat och
            med tanke på de effekter det får för tullens verksamhet finns
            det absolut ingen chans att klara det.
          </note>
          <note n="39f0f058">
            Före EU-valet var en del tullare litet frågande kring hur man
            skulle hantera sitt arbete framöver.
          </note>
          <note n="c7ef234c">
            Bl.a. skrev statsrådet Sahlin ett brev som gick ut i olika tidningar
            där hon lovade att det skulle bli som tidigare. Så blev det ju
            inte. Jag läste svar, inte från henne, utan från statsministern
            till en del oroliga tullare. Han säger att man skall behålla samma
            nivå även i praktiken som tidigare. Men, fru talman, det går alltså
            inte. Jag kan förstå människor som säger att tullen är ett elände
            när deras väskor har blivit undersökta i jakten på en flaska vin
            eller ett paket cigaretter. Det kan man både ha och mista. När
            det däremot gäller möjligheterna att bekämpa illegalt införd narkotika
            vågar jag påstå att det finns ett omfattande och brett folkstöd
            för att den verksamheten skall få fortsätta på minst samma nivå
            som tidigare.
          </note>
          <note n="1720ad8a">
            Det är också så, fru talman, att tullen har mycket lättare att
            göra beslag och gör bevisligen de största beslagen. Polisens beslag
            "kostar" mycket mer pengar därför att när en vara finns i landet,
            krävs mycket större resurser att nå resultat.
          </note>
          <note n="f458a03f">
            Jag vet väl att tullen måste minska sin verksamhet, men absolut
            inte på det sätt som man nu har föreslagit. T.ex. i Landskrona,
            som inte ligger långt från
          </note>
          <note n="042b3be4">
            Christiania i Köpenhamn, kommer tullkontoret att stängas.
          </note>
          <note n="d007a01d">
            Fru talman! Nu skall man göra en satsning på de hamnar som har
            trafik mot icke-EU-länder. Det får en ytterst konstig konsekvens.
            I Ystad och Karlshamn, där man alltså gjort 18 beslag av narkotika
            1994, kommer tullkontrollen att ökas. Men i Malmö, Trelleborg
            och Helsingborg, där man har gjort 700 knarkbeslag, kommer verksamheten
            att minska. Att erhålla förståelse för detta tillhör inte den
            lättaste av uppgifter.
          </note>
          <note n="14ce65c4">
            Till sist, fru talman, hoppas jag att det här förslaget inte
            erhåller majoritet i Sveriges riksdag. Det skulle vara intressant
            att notera vilket parti i oppositionen som i den här frågan skulle
            våga utmana opinionen och vara stödparti till regeringen.
          </note>
          <note n="4a13ffa5">
            Anf. 101 LARS BÄCKSTRÖM (v) replik
          </note>
          <note n="fea8fde1">
            Fru talman! Jag tillhör också ett oppositionsparti.
          </note>
          <note n="322d545e">
            Sten Andersson ställde en fråga. Jag svarar att vi från
          </note>
          <note n="d3a6310c">
            Vänsterpartiets sida anser att tullen bör ha 75 miljoner kronor
            extra för kommande budgetår för att hindra de risker som Sten
            Andersson här utvecklat ett resonemang om. Tullverket sade att
            man med anledning av
          </note>
          <note n="74685002">
            EU-inträdet kanske får dra in 522 tjänster. Nu kräver regeringen
            att man skall dra in 1 200 tjänster. Där har
          </note>
          <note n="96f145a8">
            Sten Andersson rätt: Det kommer väsentligen att gå ut över narkotikabekämpningen.
            Vi vill inte ha ett försvar i form av beridna högvakter, och vi
            vill inte heller ha en narkotikabekämpning som inte klarar av
            något mer än att kallas för narkotikabekämpning.
          </note>
          <note n="ba7c406b">
            Därför behövs det 75 miljoner kronor extra. Det innebär en neutralisering
            - det är fortfarande en neddragning med 75 miljoner - så att man
            slipper förändra för
          </note>
          <note n="db87a141">
            EU, och vi klarar av narkotikabekämpning.
          </note>
          <note n="cd83e719">
            Sten Anderssons parti har, såvitt jag förstår, motionerat om
            43 miljoner kronor. Det är bättre än inget, men det är bättre
            om Sten Andersson får med sig sitt parti till 75- miljonersnivån.
            Kristdemokraterna har en motion om 100 miljoner extra. Det tror
            jag inte vi har råd med. Men det får vi diskutera i skatteutskottet.
          </note>
          <note n="f0b8b04d">
            Frågan är väl närmast, Sten Andersson, hur Centerpartiet och
            Folkpartiet ställer sig. Även Miljöpartiet har vi redan med oss.
            Det gäller att få med Centerpartiet och Folkpartiet, som har enskilda
            motioner i rätt riktning men inga anslagsmotioner.
          </note>
          <note n="5e66b39d">
            Sten Andersson och jag får väl tillsammans försöka föra dessa
            partier i den rätta vägens politik vad gäller tullen.
          </note>
          <note n="4f879f0b">
            Anf. 102 STEN ANDERSSON (m) replik
          </note>
          <note n="0d385b0b">
            Fru talman! Det är inte ofta som jag och Lars
          </note>
          <note n="7cb2d47a">
            Bäckström är överens, utom av rent personliga orsaker, men i
            det här fallet även politiskt. Jag delar hans uppfattning. Jag
            kommer så klart, i den mån jag har makt och möjligheter att påverka
            dem som är påverkbara, att se till att det här förslaget inte
            går igenom i det skick som har förevisats.
          </note>
          <note n="cb49fae7">
            För att få litet fart på debatten skulle jag vilja kasta fram
            om inte en brandfackla så i alla fall en sanning. När man tittar
            i de tyvärr alltför många länder där knarkliberalismen breder
            ut sig, kan man konstatera, utan att beskylla motsvarande partier
            i
          </note>
          <note n="ace8ffd8">
            Sverige för samma sak, att det i huvudsak är socialdemokrater
            och de gröna som leder i de länder där man har den form av knarkliberalism
            som vi så ivrigt kämpar för att inte införa i Sverige. Vad kan
            detta bero på?
          </note>
          <note n="17aebd11">
            Anf. 103 BO LUNDGREN (m) replik
          </note>
          <note n="7a9fa6db">
            Fru talman! Jag skall bara kort konstatera att jag och mitt parti
            funnit anledning att stå vid de utfästelser som gjordes i samband
            med folkomröstningen om
          </note>
          <note n="9c797c6a">
            EU-medlemskapet, dvs. att se till att vi, genom möjligheter att
            dra ner på rutinuppgifter inom Tullverket, kompletterar och ökar
            insatserna personellt mot varusmuggling, framför allt naturligtvis
            narkotika men vid yttre gränser också en hel del farliga metaller
            och mycket annat. Det var den ambition som den förra regeringen
            hade. Det var åtminstone sådana utfästelser som jag hört nuvarande
            finansministern ge uttryck för. Oavsett de budgetära effekterna
            har vi utgått från att de äskanden som tullen har lagt fram och
            som vi uppfyller innebär detsamma som att tullen kunde ha behållit
            i vart fall 300 tjänster. Det intressanta är slutmålet. Långsiktigheten
            innevarande budgetår innebär ingenting. 300 årsarbetskrafter är
            ungefär 100
          </note>
          <note n="dbe28baa">
            miljoner. Vi har sagt att vi kommer upp till den nivån
          </note>
          <note n="8040d64c">
            1997/98 i vilket fall som helst.
          </note>
          <note n="fc165f54">
            Det är alltså 300 tjänster som vi skall inrikta oss på. Jag hoppas
            att det finns förutsättningar för att kunna lösa frågan inom ramen
            för riksdagsarbetet, i skatteutskottet.
          </note>
          <note n="3047e79c">
            Anf. 104 PER ROSENGREN (v)
          </note>
          <note n="f6d1ce39">
            Fru talman! I höstas kom revisorerna med en rapport i vilken
            man kritiserade förra regeringen och regeringen före den för bristande
            insatser mot den ekonomiska brottsligheten. Trots den kritik som
            riktades mot regeringarna sade sig samtliga partier stå bakom
            revisorernas rapport, dock inte mer än att man i kammaren avslog
            förslagen med anledning av rapporten.
          </note>
          <note n="31ec9f85">
            När man nu läst budgetpropositionen förstår man varför de bara
            i ord men inte i beslut kunde ställa sig bakom rapporten. Lars
            Bäckström har här tidigare redovisat Vänsterpartiets skattepolitik.
            Men vad vore den bästa skattepolitik med de mest fantastiska materiella
            regler om för det första man inte har möjligheter att på ett nöjaktigt
            sätt granska att dess regler efterföljs och för det andra taxerade
            skatter inte kan drivas in.
          </note>
          <note n="83beea88">
            Propositionens förslag om kraftiga neddragningar inom skatteväsende
            och kronofogdemyndigheter visar inte på någon större insikt om
            de samhällsproblem som den ökade ekonomiska brottsligheten och
            det ökande skatteundandragandet skapar och hur man kan komma till
            rätta med dessa problem.
          </note>
          <note n="e018d69f">
            I skatteutskottet har vi fört en debatt om framför allt tillståndet
            i momskontrollen. Det är allmänt känt att omkring 20 miljarder
            kronor per år undanhålls i momspengar. Menar regeringen, och för
            all del också moderaterna, att minskade anslag till skattemyndigheterna
            ökar möjligheterna att komma till rätta med detta? Inom utskottet
            har man lutat sig mot den fina statistik som Riksskatteverket
            redovisat och hävdat att vi lever i den bästa av momsvärldar.
            Jag har vid fleratalet tillfällen hävdat att de "fina" siffrorna
            till stora delar är "fejkade" belopp för att inte oroa.
          </note>
          <note n="396bee79">
            I dagarna kom en rapport från Riksrevisionsverket, en uppföljning
            av kontrollen av mervärdesskatten. Kamrater, läs den! Litet fakta
            i målet kan inte skada. Där sägs bl.a.: "Vad gäller utfallet av
            kontrollen ifrågasätts de mått som används, såsom ändringsbelopp,
            antal revisioner, antal beslut, antal revisioner som inte lett
            till ändring m.m. - - - Registrerade ändringsbelopp bedöms av
            flera skäl vara tveksamma som resultatmått. Enstaka höga belopp
            och periodiseringar får alltför stora genomslag."
          </note>
          <note n="d9e52cf1">
            Vidare sägs: "Dessutom finns klara indikationer på att tillgången
            på kompetens begränsar möjligheterna att upprätthålla kvalitet
            i momskontrollen, i synnerhet om verksamheten utökas."
          </note>
          <note n="c0a00c8d">
            När det sedan gäller organisationen, som jag tog upp i debatten
            i samband med revisorsrapporten, sägs följande: "Vid besökta lokalkontor
            varierar graden av integrering i kontrollverksamheten. Att den
            enskilde handläggaren ska behärska kontroll av samtliga skatteslag
            m m bedöms genomgående som orealistiskt.
          </note>
          <note n="80010b1d">
            Behovet av specialister kvarstår, inte minst för kontrollen av
            moms som anses vara särskilt krävande.
          </note>
          <note n="7b91876e">
            Från några håll hävdas att kontoren för att täcka in behovet
            av speciell kompetens, snarare borde eftersträva ökad samverkan
            inom och mellan olika län. Det ifrågasätts t o m om samtliga LOK
            över huvud taget skall bedriva företagskontroll." I detta avsnitt
            kunde jag ha skrivit rapporten själv.
          </note>
          <note n="d7da55a9">
            Nå, det där löser regering och moderater med den nya tekniken.
            Det har man gjort ända sedan slutet av
          </note>
          <note n="7ca7be03">
            70-talet, när man satte all tilltro till RS-reformen med det
            nya datastödet. Det blev fiasko. Och läser man nu
          </note>
          <note n="61b9b40d">
            Riksrevisionsverkets uppföljning så har de nya systemen inte
            heller fungerat. Men, hävdar RSV, nu har vi den definitiva, fungerande
            lösningen som gör att man klarar av det. Fan tro´t, sa Rellingen!
          </note>
          <note n="466537b4">
            Jag var själv verksam inom skatteväsendet under denna tid och
            har sett det misslyckande, i förhållande till de förhoppningar
            man har haft på den nya datoriseringen, som neddragningarna inom
            verksamheten medfört.
          </note>
          <note n="1f734414">
            Skall vi klara detta måste myndigheterna i landet få arbetsro
            och en någorlunda trygghet i sina jobb.
          </note>
          <note n="0f493762">
            Jag har hittills uppehållit mig vid momskontrollen, eftersom
            den är det bästa exemplet på vad som kommer att hända om man fortsätter
            att dränera verksamheten på folk.
          </note>
          <note n="3136d6f8">
            Regeringens neddragningar på kronofogdemyndigheten är också vad
            man skulle kunna kalla kontraproduktiva åtgärder. De innebär inte
            att statens finanser förstärks utan tvärtom. I dag har staten
            utestående skattefordringar på i runda tal 57 miljarder kronor.
            Av dessa beräknas hälften eller åtminstone en tredjedel vara möjliga
            att driva in. Men det saknas resurser.
          </note>
          <note n="a1f5816c">
            De signaler som skickas ut är förödande för den allmänna samhällsmoralen.
            För att exekutionsväsendet inte skall belastas av en mängd småärenden
            föreslår vi att inkassoföretagens verksamhet genom kronofogdemyndighetens
            försorg skall begränsas. Det har vi föreslagit i en särskild motion.
          </note>
          <note n="35346ded">
            Ytterligare neddragningar hittar vi inom tullväsendet, men här
            liksom när det gäller exekutionsväsendet hoppas jag att vi skall
            hitta en majoritet som räddar delar av den verksamhet som vi vill
            behålla.
          </note>
          <note n="9191f3ad">
            När det gäller skattemyndigheterna ser det dystrare ut, men vi
            kan väl hoppas på någon form av tillnyktring i den frågan.
          </note>
          <note n="5a5d3800">
            De myndigheter som utsätts för dessa neddragningar är de myndigheter
            som skall ta huvudansvaret för kampen mot den ekonomiska brottsligheten
            och det ökande skatteundandragandet. Är det på detta sätt prioriteringen
            av kampen mot den ekonomiska brottsligheten skall göras?
          </note>
          <note n="44a56055">
            När det gäller andra avgifter och skatter föreslår vi att det
            införs en avgift på bankerna, så att de betalar tillbaka en del
            av de pengar som samtliga banker tjänat på de höga räntemarginaler
            som möjliggjorts genom finanskrisen. Vi räknar med att mellan
            1 och 3
          </note>
          <note n="9dff0263">
            miljarder kronor kan tas in, beroende på vilken modell man använder.
          </note>
          <note n="b81cbfbb">
            Detta skall läggas till de belopp som man kommer att få in vid
            en försäljning av Securums och Retrivas tillgångar. Om en försäljning
            sker vid rätt tillfälle, borde stora delar av de bankstödspengar
            som utbetalats kunna räddas hem. Genom dessa åtgärder skulle såväl
            stat som folkhushåll kunna få tillbaka de pengar som finanskrisen
            kostade dem.
          </note>
          <note n="923d53ec">
            För att öka konkurrensen inom denna oligopolbransch måste staten
            genom sitt innehav av Nordbanken i större utsträckning använda
            denna bank som prisledare. I ett läge som det nuvarande, när bankerna
            har stora behov att öka sin utlåning, skulle en sådan politik
            påskynda en rejäl minskning av räntemarginalerna.
          </note>
          <note n="bad604db">
            Idén att sälja Nordbanken för att på så sätt finansiera NYS eller
            RAS eller vad ni vill kalla det är ett av de dummaste förslagen
            på senare tid, visserligen i hård konkurrens, men ändå. Att sälja
            fast egendom för konsumtion, det är, för att tala ett klarare
            språk än
          </note>
          <note n="87d5bec5">
            Kenneryd, som att kissa på sig för att hålla värmen.
          </note>
          <note n="e90355c9">
            Försök med det, Göran Persson, och du får se effekterna. Det
            här ställer tydligen Miljöpartiet upp på. Var det så ni skulle
            tukta marknaden?
          </note>
          <note n="548c82ed">
            Vi säger nej till en utförsäljning av Nordbanken.
          </note>
          <note n="fbb6d6a4">
            Ett ytterligare sätt att stärka konkurrensen inom banksektorn
            är att tillåta andelsbanker, dvs. bankrörelse i företagsformen
            ekonomisk förening. Ett förslag ligger undangömt på Finansdepartementet.
            För att sätta fart på processen föreslår Vänsterpartiet i en motion
            att andelsbanker skall tillåtas.
          </note>
          <note n="4b438790">
            Slutligen, fru talman, hoppas jag att den kommande utskottsbehandlingen
            i dessa frågor sker i en anda där man inser vad som är rimligt
            med hänsyn till kampen mot den ekonomiska brottsligheten. Det
            är viktigt att vi inte genomför neddragningar som har kontraproduktiv
            verkan för staten och samhällsekonomin.
          </note>
          <note n="e928bcce">
            Anf. 105 BO LUNDGREN (m) replik
          </note>
          <note n="04ed9b98">
            Fru talman! När det gäller ekonomisk brottslighet kan jag bara
            först och främst konstatera att skattemyndigheternas omorganisation
            i mitten av 70-talet alls inte skedde med vårt goda minne. Ett
            av mina första anföranden i kammaren våren 1975 rörde just kritiken
            mot RS-reformen och förslaget från den dåvarande regeringen i
            det avseendet. Men vi skall inte fördjupa oss i det.
          </note>
          <note n="228a5888">
            Det är också bra att den nuvarande regeringen fullföljer min
            och den gamla regeringens satsning på att stärka förutsättningarna
            för momskontroll. Där bygger vi på en insats som skatteförvaltningens
            ledning anser det rimligt att kunna gå in med.
          </note>
          <note n="172d72a0">
            Vi kommer att följa utvecklingen vad gäller just skattemyndigheterna.
            Om det behövs ytterligare resursförstärkningar som ger utbyte
            i kronor finns det anledning att fundera över detta också. Men
            där har vi anledning att fundera åtminstone ett tag.
          </note>
          <note n="4b926770">
            Beträffande kronofogdarna delar jag den uppfattning som Per Rosengren
            hade. Låt oss hoppas att vi kan skapa förutsättningar för en indrivning
            av de här pengarna.
          </note>
          <note n="e74f30a0">
            Men det var en sak jag reagerade på, nämligen bankskatten. Det
            finns anledning att höra Per Rosengrens bedömning av hur man skall
            kunna minska en räntemarginal som finns i banksektorn genom att
            öka kostnaderna och införa en bankavgift eller bankskatt, som
            det i realiteten är. Vilka mekanismer är det som gör att ökade
            kostnader leder till mindre marginaler och inte till större marginaler,
            vilket är det vanliga?
          </note>
          <note n="0b1422a1">
            Vi kan se på rättviseresonemanget. Jag har många synpunkter på
            återbetalning från de banker som fick stöd. Jag har ägnat mig
            åt att sparka styrelser och föra skadeståndstalan under den tid
            jag hade ansvar för de här frågorna. Men vi har alla tjänat på
            bankstödet, som ju var ett insättarstöd, för att insättarna inte
            skulle förlora pengar.
          </note>
          <note n="e9612878">
            Nu föreslår Vänsterpartiet och Per Rosengren att man skall försämra
            för låntagarna och insättarna, som får större kostnader att dela
            på genom en ny skatt på bankerna. Detta alldeles bortsett från
            det faktum att man dessutom skapar en osäkerhet om man skall gå
            tillbaka till 80-talspolitiken med särskilda vinstskatter och
            annat som gör att det blir lägre investeringar och färre jobb.
          </note>
          <note n="ab1f3de0">
            Anf. 106 PER ROSENGREN (v) replik
          </note>
          <note n="41c2959a">
            Fru talman! Först till momskontrollen. Det räcker att läsa Riksrevisionsverkets
            rapport för att inse att något måste göras och att det behövs
            ökade personella resurser inom verksamheten. Framför allt kan
            en neddragning av antalet personer i verksamheten bli förödande
            för kontrollen. Det handlar som sagt om 20
          </note>
          <note n="8d271586">
            miljarder per år i låga tal räknat.
          </note>
          <note n="d49d9963">
            När det gäller bankerna är avsikten att de skall minska vinsterna,
            inte att de skall öka marginalerna.
          </note>
          <note n="daca01df">
            Det handlar om att använda Nordbanken på ett sådant effektivt
            sätt att man skapar konkurrens i banksektorn.
          </note>
          <note n="6071bb42">
            Vi menar också att de ekonomiska föreningarna som bedriver låneverksamhet,
            t.ex. JAK, skall ges en större möjlighet att konkurrera på marknaden.
            Om vi ger dem en möjlighet pressar vi också ner räntemarginalerna.
            Vi skapar bättre konkurrens.
          </note>
          <note n="ee73f033">
            Den bankavgift som vi föreslår skall vara på 0,1 %
          </note>
          <note n="c5a9b0af">
            av den totala statsskatten som ligger på 3 000 miljarder. Det
            skulle ge 3 miljarder i maxbelopp. Men man tar inte tillbaka alla
            pengarna på en gång. Som Bo
          </note>
          <note n="fd35ec5a">
            Lundgren själv sade i ett tidigare inlägg ligger de stora pengarna
            i Retriva och Securum, och när vi säljer dem, vilket vi är beredda
            att göra, kan vi få in en hel del pengar.
          </note>
          <note n="a32c1279">
            Men bankerna, som genom finanskrisen de här åren har ökat sina
            marginaler så kraftigt, skall betala tillbaka de också, och genom
            en ökad konkurrens skall vi se till att det inte påverkar marginalerna.
          </note>
          <note n="1e47be8b">
            Anf. 107 BO LUNDGREN (m) replik
          </note>
          <note n="77eea2df">
            Fru talman! Den gamla förvirring som präglade
          </note>
          <note n="0f05e213">
            Kommunisterna präglar även Vänsterpartiet. Det är alldeles uppenbart
            när man har lyssnat på flera inlägg här i kammaren.
          </note>
          <note n="69d3417f">
            Om jag förstår rätt menar Per Rosengren att Göran
          </note>
          <note n="90ae714c">
            Persson skall kalla upp Jacob Palmstierna till sig och säga:
            Höj inlåningsräntan! Sänk utlåningsräntan, så det blir bättre
            konkurrens! Det blir räntereglering på en bank för att tvinga
            de andra. Det är tanken bakom.
          </note>
          <note n="1e299d3f">
            Varför startar vi inte statliga restauranger som ser till att
            sänka priset, så att vi slår ut alla privata på det viset? Det
            är väl jättebra. Då blir det ett kommunistiskt samhälle så småningom.
            Jag trodde att ni hade kommit litet grand utöver det resonemanget.
          </note>
          <note n="423a7997">
            Konkurrens i banksektorn har vi i dag, genom att släppa fram
            nya banker, Skandiabanken, som ger drygt 7 % på inlåningskontona.
            Det gäller att upplysa om möjligheterna att ha mycket litet pengar
            på transaktionskonton och sätta in mer i privatobligationer på
          </note>
          <note n="a8f7da89">
            Statshypotek, där räntemarginalen är mycket mindre än de 5-6
            % det rör sig om i den sammanvägda mätning som finns.
          </note>
          <note n="7465ed81">
            Det finns en konkurrens. Den skall fortsätta. Det blir ingen
            konkurrens på ett vettigt sätt om man använder statens bank på
            det här viset. Den bank som staten inte skall äga, för det gick
            ju snett sist. Det skulle gå snett också om Jacob Palmstierna
            fick de här direktiven av Göran Persson eller Per Rosengren, för
            den delen. Detta är fullkomligt orimligt.
          </note>
          <note n="8ca2e148">
            Varje ökning av kostnaden i form av insättaravgifter eller bankskatter
            kommer att leda till ökade kostnader för kunderna i banken. Räntemarginalen
            är en följd av finanskrisen. Bankerna gjorde förluster. Några
            av dem så stora att vi var tvungna att hjälpa insättarna och fordringsägarna,
            beklagligtvis.
          </note>
          <note n="de4b818c">
            Många klarade sig själva. Skall Östgöta Enskilda
          </note>
          <note n="94ab2281">
            Bank, där huvudägaren gick in med hundratals miljoner, betala
            en extra skatt, om det nu skulle drabba ägarna? De tog sitt ansvar.
            Eller Sparbanken Gripen i
          </note>
          <note n="fb86fdaa">
            Ängelholm som är fristående, skall deras låntagare och ägare,
            som är låntagarna, drabbas i så fall? Ni får tänka efter innan
            ni kommer ut med populistiska förslag som de här.
          </note>
          <note n="b54097ee">
            Anf. 108 PER ROSENGREN (v) replik
          </note>
          <note n="ce84e642">
            Fru talman! Förslagen kan säkert tyckas populistiska eftersom
            de svarar mot en folklig vrede och folkliga krav.
          </note>
          <note n="47a05ecc">
            Om inte Bo Lundgren visste om det kan jag tala om att det inte
            är någon fri konkurrens inom banksektorn. Det är en typisk oligopolmarknad,
            där man anpassar sig efter varandra. Har vi möjlighet genom ett
            statligt ägande, en statlig bank, att styra den verksamheten genom
            att minska vinsterna och på så sätt också minska räntemarginalerna
            tycker jag att det är en högst lämplig åtgärd att vidta. Jag och
            Bo Lundgren kan ha olika uppfattningar, men min uppfattning är
            denna.
          </note>
          <note n="9f704d4d">
            Det var inte bara statens bank som gick dåligt på den tiden,
            utan även Gotabanken, som var en typisk sådan bank där man släppte
            in finansintressen som var mindre intresserade av företagsekonomi
            än av snabba klipp.
          </note>
          <note n="2c4e2f17">
            Det finns ingen bransch som har återhämtat sig så fort från en
            sådan djup vågdal som bankerna de facto har gjort.
          </note>
          <note n="1e224656">
            De har kunnat göra det eftersom man gav alla dessa garantier.
            Staten garanterade hela systemet. Till en följd av detta lyckades
            bankerna öka sina räntemarginaler så pass kraftigt som de gjorde.
            Egentligen är det faktiskt låntagarkollektivet och även vi insättare
            som har fått betala bankernas återhämtning. Jag menar att den
            snabba återhämtningen beror på det här.
          </note>
          <note n="b60f12f9">
            En del av dessa pengar skall låntagare och långivare ha tillbaka
            och det skall de få genom en bankavgift.
          </note>
          <note n="99c52a2a">
            Anf. 109 FANNY RIZELL (kds)
          </note>
          <note n="3fff3115">
            Herr talman! Under valrörelsen, före folkomröstningen om EU-medlemskap,
            kom ofta den svenska narkotikapolitiken på tal. Allmänheten hade
            frågor och åsikter om vad som skulle hända med narkotikainflödet
            om vi blev medlemmar i EU. Många var starkt oroade över vad ändrade
            förhållanden vid våra gränser skulle kunna innebära.
          </note>
          <note n="1a942f02">
            Man kunde också höra politiker från olika partier tala om våra
            möjligheter att bevaka våra gränser. De talade och skrev om att
            ca 1 500 tulltjänstemän skulle bli befriade från klareringsarbete
            och därmed stå till förfogande för andra uppgifter, t.ex. narkotikaspaning.
          </note>
          <note n="1c7898b9">
            Regeringen skrev i sin proposition att Sverige som
          </note>
          <note n="78d11aaa">
            EU-medlem inte kommer att tolerera en sänkt ambitionsnivå vad
            gäller smuggling av narkotika, vapen m.m.
          </note>
          <note n="410c6573">
            Herr talman! Mot bakgrund av denna skrivning kan det te sig något
            förvånande att regeringen i årets budgetproposition föreslår en
            kraftig neddragning av resurserna till Tullverket. För första
            budgetåret är det en neddragning på 150 miljoner. För hela mandatperioden
            är det en neddragning på 362 miljoner. Det innebär en reduktion
            på ca 1 200 personer.
          </note>
          <note n="5f8ff2fe">
            Man räknar med att det finns en del effektivitetsvinster att
            göra i samband med en omorganisation, men huvudsakligen blir det
            en minskad verksamhet med anledning av medlemskapet i EU. Det
            som försvinner av Tullverkets arbetsuppgifter är klareringen av
            gods och transporter. Däremot minskar inte vårt behov av gränskontroll
            av olovliga transporter och av varuhanteringen.
          </note>
          <note n="2eee9890">
            Man kan lätt förledas att tro att risken för narkotikasmuggling
            skulle vara större vid de yttre gränserna.
          </note>
          <note n="400025a4">
            Men 89 % av all narkotika som kommer till Sverige kommer från
            ett annat EU-land. Det talar ju för att
          </note>
          <note n="334abfc0">
            Sverige måste ha en god kontroll vid både de inre och de yttre
            gränserna.
          </note>
          <note n="3ee1425c">
            Om tullpersonalen reduceras med ett tusental, som regeringen
            räknar med, kommer ungefär halva bortfallet att drabba kontrollverksamheten.
            Det drabbar
          </note>
          <note n="d33903a2">
            Skåne mycket hårt, som Sten Andersson nyss har talat om. I Skåne
            har man gjort de största narkotikabeslagen. Göteborg, Sveriges
            andra stad, skulle kanske förlora sin nattbevakning.
          </note>
          <note n="12ff1968">
            Allt tal om nya arbetsmetoder, civila spanare på färjorna och
            ett utökat samarbete mellan polisen och tullen rimmar illa med
            den extrema minskningen av personalen. I Frankrike utbildade man
            i stället all övertalig tullpersonal för narkotikaspaning. På
            det sättet ökade man sina narkotikabeslag med 30 %.
          </note>
          <note n="f67d8997">
            Vi måste bli bättre rustade för att bekämpa internationell kriminalitet
            och narkotikahandel. Brottsligheten tenderar att bli alltmer organiserad
            och gränsöverskridande. Samhället måste bemöta detta genom en
            större samverkan mellan tullen och polisen, ökade befogenheter
            för tullen och polisen och ett gränsöverskridande polisiärt samarbete.
            Regeringen har en alltför passiv och optimistisk hållning när
            den skriver att Tullverket, trots sin minskade organisation, bör
            ha möjligheter att fullgöra sina övriga uppgifter, bl.a.
          </note>
          <note n="887b39c4">
            inom gränskontrollen och narkotikabekämpningsområdet.
          </note>
          <note n="78b7d3b4">
            Vi tror att samhällets kostnader riskerar att bli mycket större
            än regeringens kortsiktiga besparingar om en förstärkning inte
            görs. Samhället får långt större kostnader om narkotikainflödet
            ökar.
          </note>
          <note n="63edb77a">
            För att skapa den nödvändiga kraften mot smuggling och bibehålla
            en god gränskontroll har vi föreslagit att anslaget till tullens
            verksamhet utökas med
          </note>
          <note n="c31df9e3">
            100 miljoner jämfört med regeringens förslag. Det skulle ge Tullverket
            möjlighet att behålla och utbilda sin personal för kontroll av
            gods, transportmedel och resandetrafik.
          </note>
          <note n="9604b8a3">
            Enskilda socialdemokratiska riksdagsledamöter har insett behovet
            av narkotikabevakning och har motionerat om en bibehållen tullverksamhet.
            Men eftersom inga pengar finns avsatta för ändamålet drar jag
            slutsatsen att de inte har fått sitt parti med sig. Det är helt
            orealistiskt att tro att Tullverket med den föreslagna bantningen
            skall kunna åstadkomma den gränsbevakning och den narkotikabekämpning
            som
          </note>
          <note n="06350c77">
            Sveriges folk vill ha.
          </note>
          <note n="7d041d4c">
            Jag kan svara Sten Andersson att det kanske blir kds som får
            hjälpa Mona Sahlin och Ingvar Carlsson att infria sina löften
            före valet. Till Lars Bäckström kan jag säga att detta förslag
            är finansierat. De hundra miljonerna finns med i vår motion.
          </note>
          <note n="a23542ec">
            Tack!
          </note>
          <note n="b64af16e">
            Anf. 110 SONIA KARLSSON (s)
          </note>
          <note n="83ff9ae3">
            Herr talman! Jag har sedan den 10 januari varit på många möten
            och talat om vårt budgetförslag. Jag har fått många frågor och
            synpunkter från åhörarna -
          </note>
          <note n="b6ff4fdd">
            även en hel del kritiska frågor. Men det har ändå funnits en
            stor förståelse för de besvärliga besparingar som finns i budgetförslaget.
            Hade det gått att få denna förståelse om inte politiken som helhet
            hade uppfattats som rättvis?
          </note>
          <note n="4bfcde94">
            Den socialdemokratiska regeringen har, som Lars
          </note>
          <note n="1eda592d">
            Hedfors tidigare har redovisat, lagt fram förslag som innebär
            en enorm kraftansträngning för att förbättra
          </note>
          <note n="c67170aa">
            Sveriges ekonomi och få människor i arbete.
          </note>
          <note n="eb9576e8">
            De tre bärande tankarna är att arbetslösheten skall bekämpas,
            att statsfinanserna skall saneras och att bördorna skall fördelas
            rättvist.
          </note>
          <note n="3c68894a">
            Vi har redan beslutat om inkomstförstärkningar och besparingar
            som minskar underskottet i statsbudgeten med drygt 56 miljarder
            kronor.
          </note>
          <note n="e55dcb1a">
            I budgetpropositionen redovisar vi nu ytterligare besparingar
            på över 21 miljarder. Samtidigt lägger vi fram ett omfattande
            handlingsprogram för att få ned arbetslösheten och sätta fart
            på tillväxten.
          </note>
          <note n="bada92ce">
            De offentliga finanserna kan inte saneras utan kraftigt minskad
            arbetslöshet. Samtidigt krävs det att vi sanerar statsfinanserna,
            så att vi kan få ner räntorna. Då kan vi investera och skapa de
            nya jobben.
          </note>
          <note n="38219bf0">
            Därför krävs det också omfattande besparingar i statens utgifter.
          </note>
          <note n="fd535f8d">
            Det går inte att göra omfattande besparingar utan att det märks.
            När vi sparar i statens utgifter och minskar transfereringarna,
            överföringarna, till hushållen drabbar det områden som föräldraförsäkringen,
            sjukförsäkringen, pensionerna etc. Detta är besvärliga besparingar.
            Men hur skall vi klara av en så svår uppgift som att få ordning
            på Sveriges ekonomi om inte alla bidrar efter förmåga?
          </note>
          <note n="d0b344c5">
            Genom värnskatten, genom återinförandet av skatten på förmögenhet
            och genom höjda kapitalskatter bidrar även höginkomsttagarna till
            saneringen av den svenska ekonomin. Enligt regeringens beräkningar
            får den tiondel av hushållen som har de högsta inkomsterna bidra
            med ca 30 % av de skattehöjningar och besparingar som föreslås
            fram till 1998. De 10 %
          </note>
          <note n="c75b531a">
            som har lägst inkomster står för 5 %. Att det ändå blir besvärligt
            för låginkomsttagarna beror ju på att de har betydligt mindre
            marginaler.
          </note>
          <note n="9e0d89b3">
            Det är också naturligt att de människor som jag har mött vill
            ha ytterligare åtgärder, t.ex. mot ekonomisk brottslighet och
            mot momsfusket. De anser också att bankerna, när deras ekonomi
            har förbättrats, nu måste bidra t.ex. genom att självmant minska
            räntemarginalerna.
          </note>
          <note n="9bd4ff07">
            Detta är för övrigt frågor som redan är under beredning i regeringskansliet,
            och efterhand kommer olika förslag att presenteras.
          </note>
          <note n="52ba026a">
            När jag läser igenom partimotionerna om den ekonomiska politiken
            finner jag en betydande insikt om att vi måste få ordning på ekonomin
            genom besparingar och inkomstförstärkningar. I de flesta motionerna
            redovisas också behovet av en aktiv fördelningspolitik. Men det
            finns ett parti som skiljer sig från alla andra - ett parti som
            kraftigt avviker i fråga om fördelningspolitiken. Det partiet
            nämner inte ens ordet. Det är Moderata samlingspartiet.
          </note>
          <note n="5cf7311a">
            Kan m-motionen tolkas på annat sätt än att moderaterna inte anser
            sig behöva något folkligt stöd eller någon folklig förståelse
            för att klara Sveriges ekonomi? Förslagen är dessutom så okänsligt
            framställda att t.o.m. en inbiten moderatmotståndare som jag häpnade
            när jag läste motionen.
          </note>
          <note n="c951e1ff">
            Moderaterna föreslår att värnskatten skall slopas, att höginkomsttagarna
            skall få inflationsskydd vid beskattningen och att skatten på
            kapitalinkomster samt förmögenhetsskatten skall slopas.
          </note>
          <note n="28482630">
            Sedan står det: "Besparingar genom införandet av en andra karensdag
            är ett exempel på att minskade offentliga utgifter inte bara kan
            leda till ökad produktivitet och tillväxt utan också ske under
            former som ger den enskilde möjlighet att genom ett ökat ansvarstagande
            hantera neddragningen av offentliga utgifter."
          </note>
          <note n="ba880976">
            Moderaterna instämmer i regeringens förslag om
          </note>
          <note n="2a3f095d">
            75 % ersättningsnivå i sjuk- och föräldraförsäkringen, men vill
            därutöver ha två karensdagar. Längre fram i motionen ironiserar
            Moderaterna över att regeringen föreslår nivån 75 % och att det
            kopplas ihop med ett slopande av karensdagen. De anser att detta
            är helt obegripligt. Det faller inte Moderaterna in att förslaget
            har lagts fram därför att 75 % ersättningsnivå med en karensdag
            skulle slå alldeles för hårt på dem som har låga inkomster. Mina
            frågor till Bo Lundgren är följande:
          </note>
          <note n="b3a3da55">
            Varför skall bara mellaninkomst- och låginkomsttagare var med
            och sanera ekonomin i Moderaternas
          </note>
          <note n="a66b25b0">
            Sverige? Varför skall höginkomsttagare, kapital- och förmögenhetsägare
            helt slippa undan? Varför skall inte också de med hjälp av ett
            ökat ansvarstagande hantera neddragningen av offentliga utgifter?
          </note>
          <note n="ddc17e4a">
            Om vi skulle göra en fördelningspolitisk studie över de moderata
            förslagen, skulle den visa att alla andra, förutom högavlönade
            och förmögna människor, får dra det tunga lasset. Inte ett öre
            av de moderata sparförslagen drabbar högavlönade, kapitalägare
            etc. Den moderata krispolitiken är djupt orättvis!
          </note>
          <note n="56004802">
            Bo Lundgren! Talar ni aldrig med vanliga människor - vanliga
            löntagare?
          </note>
          <note n="cc4438a8">
            Anf. 111 BO LUNDGREN (m) replik
          </note>
          <note n="0dac068e">
            Herr talman! Sonia Karlsson! Visst talar vi med vanliga människor.
          </note>
          <note n="19d00c24">
            Hela vår motion präglas av fördelningspolitiskt tänkande. Hela
            vår motion är uppbygd - om Sonia
          </note>
          <note n="201ffb4a">
            Karlsson nu har läst hela - på uppgiften att skapa förutsättningar
            för alla de hundratusentals nya jobb som för det första de som
            lider av arbetslöshet kan få.
          </note>
          <note n="c6308531">
            För det andra kan alla de andra som har jobb, men som måste betala
            kostnaderna för arbetslösheten, avlastas kostnaderna. Detta var
            ett par exempel. Det kontrasterar starkt mot den bristande insikt
            som regeringen visar när det gäller att föra en politik som kan
            skapa nya jobb. Ni bedömer t.o.m. själva att arbetslösheten kommer
            att vara i det närmaste 10 % år
          </note>
          <note n="04f32a3a">
            1998. Det är fullkomligt orimliga siffror.
          </note>
          <note n="50cb8b68">
            Vi konstaterar att ni inte har ett handlingsprogram för minskad
            arbetslöshet. Ni diskuterar hur den massarbetslöshet som blev
            följden av 70- och 80-talens finanskriser skall hanteras, i stället
            för att åtgärda den.
          </note>
          <note n="e7549b8c">
            Det är det som är Anders Sundströms problem.
          </note>
          <note n="da2bfdcb">
            På samma sätt som det inte går att göra besparingar utan att
            det märks går det inte heller att höja skatten för vanliga människor
            utan att det märks för dem.
          </note>
          <note n="3be41367">
            Felet är att om skatten höjs för alla blir det inga lägre räntor.
            Därmed blir det sämre förutsättningar för att få jobb och för
            att över huvud taget få ekonomin att vända.
          </note>
          <note n="aeab2afa">
            Det är tokigt att ta bort en karensdag och sänka ersättningsnivån.
            Det drabbar mer dem som är långtidssjuka än de korttidssjuka.
            Men det väl också ett sätt för er att, precis som på arbetsmarknaden,
            slå vakt om dem som redan har arbete framför att hjälpa dem som
            inget arbete har. Jag är bekymrad över en sådan socialdemokratisk
            politik.
          </note>
          <note n="a085a04f">
            Anf. 112 SONIA KARLSSON (s) replik
          </note>
          <note n="1f0b2dc1">
            Herr talman! Jag börjar med det som sades sist.
          </note>
          <note n="d04a3141">
            Om det är tokigt att sänka ersättningsnivån och ta bort karensdagen,
            måste det vara ännu sämre att godta samma sänkning och införa
            två karensdagar. Den som har låga inkomster klarar inte två karensdagar.
          </note>
          <note n="81f31084">
            Bo Lundgren och hans regering använde sig av receptet att sänka
            skatterna. 45 000 företag gick i konkurs. Vi har knappast sett
            någon nytta med de sänkta skatterna. Det enda som egentligen hände
            var att staten fick minskade inkomster.
          </note>
          <note n="8df90c38">
            Vi har mycket aktiva förslag, och vi har ett särskilt program
            för att motverka arbetslösheten. Eftersom det finns så många arbetslösa
            måste den första insatsen vara att vidta åtgärder mot arbetslösheten.
            Det är fråga om ca 500 000 människor och en kostnad på ca
          </note>
          <note n="95371028">
            42 miljarder kronor.
          </note>
          <note n="1edd8e42">
            Efter denna debatt kommer en aktiv näringspolitik att debatteras.
            Där är en av de viktiga sakerna nya företag. De flesta nya jobben
            behöver skapas inom näringslivet. Vi behöver se över riskkapitalförsörjning
            och många andra delar. Vi har redovisat i finansplanen att detta
            är vad vi avser att göra.
          </note>
          <note n="7aa1e121">
            Anf. 113 BO LUNDGREN (m) replik
          </note>
          <note n="b76c590e">
            Herr talman! Det var just detta som Sonia Karlsson kritiserade
            mig för. Vi ägnade oss åt att underlätta riskkapitalförsörjningen
            för att se till att vi skulle kunna få expansion i existerande
            företag och framväxt av nya.
          </note>
          <note n="860262ec">
            Det är detta som gör att folkbladet Östgöten i går i sin andraledare
            om jobben skrev att det är fråga om svag näringspolitik. Per Westerberg
            skall diskutera frågan senare. Tidningen skrev också att det vidare
            krävs att bl.a. dubbelbeskattningen av företagens vinster slopas
            samt att rätten att kvitta inkomster från nystartade företag mot
            lön återinförs. Det finns några ljuspunkter inom ramen för den
            socialdemokratiska familjen. Det gläder mig oerhört mycket. Men
            det skrämmer mig att höra vad Sonia Karlsson - och tidigare Lars
            Hedfors - säger. De är så inne i valhandböckernas retorik. 45
            000 konkurser var följden av 80-talets politik.
          </note>
          <note n="ec84c1e6">
            Inser inte Sonia Karlsson att överhettningen, spekulationsekonomin,
            som gjorde att Globen byggdes av byggarbetare med 30 000 kr i
            månadslön, ökade konsumtionen till nivåer som gjorde att fallet
            blev så stort? Antalet konkurser ökade långt innan vi vann något
            val. Men ni talar hela tiden om vändpunkter.
          </note>
          <note n="0a855961">
            Om man skall ha en chans att klara uppgiften att vända utvecklingen
            och skapa jobb måste man ha en sjukdomsinsikt. Det är det som
            tyvärr inte präglar
          </note>
          <note n="973b8aa5">
            Socialdemokraterna.
          </note>
          <note n="8ac1f434">
            För mig är det oerhört centralt att vi envetet naglar fast vad
            som behövs för att skapa nya jobb. Det är en politik som först
            och främst sanerar de offentliga finanserna. Det skall göras på
            rätt sätt. Den enda möjligheten att skapa de hundratusentals nya
            jobben, som bidrar till att sanera finanserna och som hjälper
            de människor som lider av arbetslösheten, är att inte höja skatten
            på arbete med 36 000 miljoner. Folkbladet Östgöten säger att det
            är fråga om dubbel skatt på det som skall skapa jobben.
          </note>
          <note n="32c1281f">
            Anf. 114 SONIA KARLSSON (s) replik
          </note>
          <note n="b9af8031">
            Herr talman! Samhället är så komplicerat att det inte går att
            bara titta på en fråga. Vi diskuterar en sanering av Sveriges
            ekonomi, och att det innebär många besvärande besparingar. Det
            drabbar vanliga låg- och mellaninkomsttagare.
          </note>
          <note n="e55aa2af">
            Bo Lundgren godtar gärna 75 % ersättningsnivåer i sjuk- och föräldraförsäkring
            och dessutom två karensdagar. Han tycker t.o.m. att det är bra
            att individerna deltar.
          </note>
          <note n="46789a33">
            Alla som omfattas av värnskatten är väl inte alla företagare?
            Det finns ganska många moderater, Bo
          </note>
          <note n="7803fc31">
            Lundgren, - t.o.m. jag har besökt Rotary under valrörelsen -
            som anser det både rimligt och rätt att de kan vara med och bidra
            när ekonomiska läget är dåligt.
          </note>
          <note n="c9e098f4">
            Alla får hjälpa till.
          </note>
          <note n="7b99433c">
            Jag vet att Bo Lundgren och jag har debatterat frågan om överhettning
            tidigare. Men nu skall vi prata om riskkapitalförsörjning. Per
            Afrell framförde i
          </note>
          <note n="26981232">
            Dagens Nyheter i söndags att t.ex. förslaget att dubbelbeskattning
            skall slopas för att på så sätt göra investeringar i aktier och
            företag mer lönsamt för svenskar är en liten pytteåtgärd som inte
            spelar någon som helst roll i sammanhanget. Han hänvisar till
            det stora behovet av riskkapital. Ett av hans förslag för att
            över huvud taget få tag på svenskt riskkapital var att första
            till tredje AP-fonden skall gå in på riskkapitalmarknaden med
            ca 100 miljarder kronor.
          </note>
          <note n="c16e459d">
            Vi är mer försiktiga i det socialdemokratiska partiet. Vi har
            föreslagit att AP-fonden skall gå in med
          </note>
          <note n="5861c73d">
            10 miljarder, just för att underlätta för de små och medelstora
            företagen. Jag tycker att det borde vara mer än gångbart. Det
            har Bo Lundgren av ideologiska skäl sagt nej tack till.
          </note>
          <note n="d80e11d0">
            Anf. 115 LARS BÄCKSTRÖM (v) replik
          </note>
          <note n="4f9af0b2">
            Herr talman! På samma sätt som Sonia Karlsson reser runt i landet,
            gör jag sammalunda. Jag möter också kritik för de besparingar,
            indragningar och pålagor som vi har lagt ut på folket. Men jag
            får också förståelse när jag diskuterar fördelningspolitiken.
          </note>
          <note n="d26b133e">
            Men när jag inte får fullt gillande säger de som lyssnar att
            det inte är riktigt bra. Egenavgifter som vältras ut belastar
            dem med låga inkomster värre än de med höga inkomster. Det måste
            jag ge dem rätt i.
          </note>
          <note n="17339884">
            Sonia Karlsson! Det är ju så - jag läste just upp för Lars Hedfors
            - att regeringen säger att de disponibla inkomsterna för de sämst
            ställda hushållen drabbas värre än de i medelklassen. Därför är
            det så konstigt, Sonia Karlsson, när vi har samma grunduppfattning,
            att ni inte står fast vid ert förslag från förra våren, nämligen
            att höja grundavdraget för de sämst ställda.
          </note>
          <note n="04fe8367">
            Det var ju regeringen Bildt som sänkte grundavdraget, vilket
            drabbade de sämst ställda. Då borde väl
          </note>
          <note n="ef8dd640">
            Vänsterpartiet och Socialdemokraterna tillsammans kunna återställa
            det som regeringen Bildt tog ifrån låginkomsttagarna genom att
            höja grundavdraget med ett par tusen kronor. Det kan finansieras
            om man inte i förtid återinför grundavdraget vad gäller den statliga
            taxeringen - det var en av de få bra saker som den borgerliga
            regeringen gjorde.
          </note>
          <note n="011ead38">
            Regeringens värnskatt ger 4,3 miljarder kronor;
          </note>
          <note n="7c80a972">
            det är riktigt Sonia Karlsson. Men genom att i förtid återinföra
            grundavdraget medger ni en skattelättnad på 1,8 miljarder kronor.
            Nettot av värnskatten blir bara två och en halv miljard kronor.
          </note>
          <note n="beb0b171">
            Jag undrar också hur ni har råd med det här RAS-
          </note>
          <note n="a8f1bb74">
            systemet. I Uddevalla, Sonia Karlsson, får det mycket knepiga
            konsekvenser. Det betyder en halv miljon i månaden till Volvo
            för de nyanställningar som skall göras på den fabriken, nyanställningar
            som man beslutat före jul att göra. Varför skall Volvo få en halv
            miljon kronor i månaden för sin Uddevallafabrik som
          </note>
          <note n="b2d540a8">
            Volvo startar tillsammans med det företag som producerar bilmärket
            Jaguar? Dessa företag har pengar som bara den.
          </note>
          <note n="61cf92b0">
            Anf. 116 SONIA KARLSSON (s) replik
          </note>
          <note n="38a9a12c">
            Herr talman! Nu är det ju så att Lars Bäckström endast läste
            från sid. 51 i finansplanen. Men om man fortsätter att läsa finner
            man att det står litet mer tydligt om skillnaderna. Den största
            nyttan för hushållen är om vi får i gång Sveriges ekonomi, får
            människor i arbete så att de får sysselsättning, och om kommunerna
            kan ha den verksamhet som de har i dag. Det är så det fördelar
            sig också; man kan inte läsa den enda mening som Lars Bäckström
            läste.
          </note>
          <note n="81f4a444">
            Lars Bäckström frågar: Hur kan ni anta detta nyanställningsstöd?
            Men, Lars Bäckström, i Sverige har vi fortfarande nästan 600 000
            människor som är arbetslösa. Det vi behöver göra är att så snabbt
            som möjligt få ut så många människor som möjligt i vanliga arbeten.
            Det har tidigare i denna kammare sagts att man, i stället för
            att de människor som redan har arbete får arbeta mycket övertid,
            vill ge företagen en viss puff för att också nyanställa.
          </note>
          <note n="95d208a3">
            Med den senaste uppgörelsen med Miljöpartiet är det ju ändå så
            att de stora exportföretagen och företag med minst 500 anställda
            undantags. Så hur mycket
          </note>
          <note n="faa1594e">
            Volvo i Uddevalla får kan vi kanske diskutera.
          </note>
          <note n="a4da0922">
            Anf. 117 LARS BÄCKSTRÖM (v) replik
          </note>
          <note n="042feee1">
            Herr talman! Nej, Sonia Karlsson, det kan vi inte alls diskutera.
            Det är nämligen så att på Volvo är man mycket illistig. Som moderna
            företag har Volvo
          </note>
          <note n="eb928677">
            "divisionaliserat" sig med dotterbolag. Volvo i Uddevalla är
            ett helt eget bolag, som får varenda slant till sig. Det är bara
            att ta emot. Det regnar från himlen.
          </note>
          <note n="fcb325a3">
            Och Volvo har stora skedar att äta med. Detta är vad regeringen
            gör.
          </note>
          <note n="ac789b2f">
            Det hade varit mycket bättre att rikta stödet så att det bara
            gick till långtidsarbetslösa, till människor som exempelvis varit
            arbetslösa i 12 månader, eller att man lagt det som ett rekryteringsstöd
            för handikappade, ungdomar och invandrare, dvs. verkligt utsatta
            grupper på arbetsmarknaden. Det hade varit bra fördelningspolitik.
            Nu, Sonia Karlsson, är det inte bra fördelningspolitik. Men jag
            och Sonia Karlsson vill ju ha bra fördelningspolitik.
          </note>
          <note n="6245e674">
            Så sent som i januari 1994 tyckte ju Sonia Karlsson att det varit
            så stora påfrestningar för de sämst ställda att de borde få en
            skattelättnad. Men nu har vi,
          </note>
          <note n="91e3b99b">
            Vänsterpartiet och Socialdemokraterna, påfört de sämst ställda
            ännu mer pålagor i form av egenavgifter och minskade transfereringar.
            Då är väl dessa grupper i ännu större behov av en riktad skattelättnad.
          </note>
          <note n="e2ef8df4">
            Vi har faktiskt inte skapat bättre ekonomiskt utrymme för de
            sämst ställda grupperna sedan den borgerliga tiden; låt oss vara
            ärliga och säga det. Och de behöver en riktad skattesänkning,
            något som man nu gått ifrån. Jag förstår inte varför. I stället
            tidigarelades en skattesänkning för dem som tjänar över 200 000
          </note>
          <note n="7a7d40ae">
            kr, så att dessa grupper fick en riktad skattesänkning på 1,8
            miljarder kronor. Det var dålig fördelningspolitik, Sonia Karlsson.
            Det är antagligen dessa skilda bedömningar mellan oss två som
            gör att det finns två partier, ett som är litet vassare och mer
            på bettet när det gäller fördelningspolitik. Så enkelt är det
            nog.
          </note>
          <note n="a23caf48">
            Anf. 118 SONIA KARLSSON (s) replik
          </note>
          <note n="9950cdc9">
            Herr talman! Där ser man vad lätt andra övertar ordet vass i
            olika sammanhang.
          </note>
          <note n="790c38c0">
            Jag vill återgå, Lars Bäckström, till att säga att det allra
            viktigaste är att få människor i arbete. Det är nämligen så, att
            det borde finnas stora möjligheter att även de långtidsarbetslösa
            får nytta av det föreslagna nyanställningsstödet. Nyanställningsstödet
            kan nämligen kombineras med det gamla rekryteringsstödet.
          </note>
          <note n="e564b58f">
            Det borde göra det ännu lättare när det gäller att få även de
            långtidsarbetslösa i arbete.
          </note>
          <note n="a668c853">
            Näringspolitik
          </note>
          <note n="babb588a">
            Anf. 119 PER WESTERBERG (m)
          </note>
          <note n="d436fe57">
            Herr talman! De senaste 25 årens ekonomiska utveckling i västvärlden
            har inte varit särskilt lysande.
          </note>
          <note n="90193d13">
            Vi har sett en ökande arbetslöshet och en avtagande tillväxt.
            Dess värre har problemen i Sverige varit ännu värre än vad genomsnittet
            i övriga västvärlden visar.
          </note>
          <note n="08bc86aa">
            Vi har sett en väsentligt lägre tillväxt och även en betydande
            arbetslöshet.
          </note>
          <note n="b3361981">
            Till vissa delar är detta beroende av politiska felbeslut men
            också av en ökande konkurrens från låglöneländerna, en konkurrens
            som inneburit mycket stora omställningar i det svenska näringslivet
            och i hela det västeuropeiska.
          </note>
          <note n="917e1ed3">
            Vi har sett hur man konkurrensutsatt varenda enskild komponent
            i industrin och därmed konkurrensutsatt dem gentemot låglöneländerna.
            Det innebär att många mindre kvalificerade jobb helt enkelt blivit
            utkonkurrerade till följd av högre löner i Västeuropa än i många
            andra länder runt om i världen.
          </note>
          <note n="45be7451">
            Problemen har ytterligare förstärkts genom en alltför snabbt
            expanderande offentlig sektor i Sverige, i förhållande till det
            privata näringslivet. Uppe på detta hade vi en finanskris som
            allvarligt försvårade vårt läge.
          </note>
          <note n="4e639ce7">
            Jag vill inte att vi skall öka antalet låglönejobb i
          </note>
          <note n="e4a86984">
            Sverige. Det är inte mitt syfte. Jag vill gå så långt som att
            säga att jag inte vill att Sverige skall bli ett låglöneland utan
            ett land med bra betalda jobb och bra betalda produkter. Men det
            förutsätter att vi satsar på kompetensutveckling, teknisk utveckling
            och forskning och ett starkt näringsklimat, som gör att Sverige
            med svensk arbetskraft och svenska produkter kan konkurrera med
            många låglöneländer.
          </note>
          <note n="3bc77f9c">
            Det innebär att svenska löntagare - om man skall ha bra betalt
            - inte kan göra exakt samma saker som de gör i Kina. För att ta
            ett näraliggande exempel från min egen valkrets: En tekoarbetare
            i Vingåker, med
          </note>
          <note n="10c6aeac">
            70 kr/tim, kan inte göra samma sak som motsvarande tekoarbetare
            i södra Kina, med 80 öre/tim. Då lär man bli ganska mager i Vingåker.
            Det är alltså fråga om att man måste "nischa" sig. Man måste ha
            högre kompetens och högre teknikinnehåll, för att därmed kunna
            ta betalt för det man gör. Det sitter inte i svenskheten att ha
            bra betalt utan i kompetensen och i teknikinnehållet.
          </note>
          <note n="e04f415a">
            Därför gör de förändringar som nu skett i näringsklimatet mig
            djupt bekymrad. Regeringen försöker budgetsanera genom skärpt
            beskattning på företagandet, på riskkapital, på nya företag, nämligen
            på det som skall bygga upp Sverige och som skall skapa tillväxten
            för att sanera budgeten.
          </note>
          <note n="7e936492">
            Kortsiktigt kan höjda skatter på företagande, på riskkapital,
            innebära minskat budgetunderskott. Men i långa loppet skär man
            av tillväxten, de expanderande företagen - de som skall sanera
            statsfinanserna och därmed skapa de nya jobben.
          </note>
          <note n="1056448e">
            I valrörelsen var vi ense om att det behövdes
          </note>
          <note n="215625fb">
            500 000 nya jobb i näringslivet och att de skulle komma från
            privat sektor. Men för att få detta har beskattningen av avkastningen
            på riskkapital fördubblats; den är dubbelt så hög som på lånekapital.
            Rationella svenskar blir då, med en mycket hög skuldsättningsgrad
            i företagen, föga riskbenägna, vilket ger mer skuldsatta företag.
          </note>
          <note n="93ead26d">
            Vi har fått högre beskattning av reavinster, förmögenhetsskatt,
            som egentligen är fel ord. Det är ju egentligen en straffskatt
            på riskkapital i och med att det i princip bara är den delen av
            förmögenheten som beskattas så.
          </note>
          <note n="8f603407">
            Vi har fått högre skatt på bolagen. Det är det som i praktiken
            diskriminerar svenskt kapital jämfört med annat kapital.
          </note>
          <note n="a1ad9abc">
            Men man har inte nöjt sig med detta. Man vill nu ta bort karensdagarna,
            med åtföljande problem i synnerhet i småföretagen. Man återinför
            nya regleringar i arbetsrätten, som är direkt riktade mot de minsta
            företagen i Sverige, som allvarligt försvårar sysselsättningen
            och återhämtningen i ekonomin.
          </note>
          <note n="6c3cee3a">
            Som en följd av den nya hårda beskattningen har man samtidigt
            sagt att man är beredd att släppa loss pengar från AP-fonderna,
            dvs. statliga pengar, för att därmed kunna fylla upp hålen i företagen.
            Man är alltså tillbaka i den gamla fondsocialistiska debatten.
          </note>
          <note n="c5f9757c">
            Nej, herr talman, om Sverige långsiktigt skall klara vår tillväxt,
            de nya jobben och de nya föreetagen måste varje enskild del i
            vår ekonomi och vår politik vara konkurrenskraftig. Vi måste ha
            skatter som är jämförbara med våra konkurrentländers. Vi måste
            ha en forskning och utbildning av arbetskraft och produkter som
            ligger högre än i omvärlden för att kunna motivera bra löner i
            Sverige. Vi måste ha ett välfärdssystem som är effektivt. Vi måste
            använda informationsteknologin för teknikspridning och kunskapsspridning
            och därmed även kunna vässa det svenska näringslivets konkurrenskraft.
          </note>
          <note n="f32af023">
            När karensdagen infördes blev svensken nästan över en natt lika
            frisk som tysken. När vi fick samma beskattning av riskkapitalet
            blev svensken lika sparsam som centraleuropén. Signalsystemet
            fungerade alldeles utmärkt. Därmed kan man inte, om man vill ha
            fler företag och fler arbetstillfällen i privat näringsliv, chockhöja
            skatten på riskkapital och på bolagen och därmed skapa förutsättningar
            för ny stagnation och nya problem på litet sikt.
          </note>
          <note n="2d8e0f35">
            Anf. 120 KJELL ERICSSON (c)
          </note>
          <note n="bc7bcddd">
            Herr talman! Sverige behöver både fler företag och fler företagare.
            Därför är det angeläget att skapa bra förutsättningar för både
            företagen och företagarna.
          </note>
          <note n="558d9382">
            För att skapa sådana förutsättningar är det viktigt att vi lär
            oss av misstagen från 1980-talets spekulations- och inflationsekonomi.
            Följderna av denna politik har vi alla kunnat skåda under de senaste
            åren.
          </note>
          <note n="d84ca871">
            Fastighetskriser, finanskriser, industrikriser och den värsta
            arbetslöshetskrisen i modern tid har vi fått uppleva under de
            senaste åren.
          </note>
          <note n="9b88663d">
            Vi vet också att fallet i den svenska ekonomin kom redan 1989-1990.
            Hjulen slutade då plötsligt att rulla, och vi klarade inte att
            sälja våra varor, varken på hemmamarknaden eller internationellt.
            Vi hade helt enkelt straffat ut oss. Många företag slogs ut, och
            vi förlorade många industriarbetstillfällen.
          </note>
          <note n="283cef00">
            När fyrklöverregeringen kom till makten 1991 var den svenska
            ekonomin i fritt fall, och över 1 000
          </note>
          <note n="673e3c03">
            personer varslades varje dag om uppsägning från sina jobb. Därför
            blev det ett strävsamt arbete för fyrklöverregeringen att påbörja
            arbetet med att återupprätta
          </note>
          <note n="e27a6551">
            Sverige som en företagar- och industrination.
          </note>
          <note n="631b80e4">
            Man vidtog en rad åtgärder:
          </note>
          <note n="89cdf4df">
            Man sänkte tillväxthämmande skatter och avgifter, inte minst
            för småföretagen.
          </note>
          <note n="34dd827b">
            Man förbättrade riskkapitalförsörjningen där det fanns statligt
            engagemang. Bl.a. inrättades Industrioch nyföretagarfonden. De
            reformerade utvecklingsfonderna fick utökat kapital. Riskkapitalbolag
            bildades, och innovationscenter för uppfinnare och innovatörer
            inrättades.
          </note>
          <note n="869f4832">
            Man reformerade arbetsrätten så att den blev anpassad till småföretagen.
          </note>
          <note n="873b1c4b">
            Man förbättrade infrastrukturen.
          </note>
          <note n="90776786">
            Man förbättrade forskning och utbildning.
          </note>
          <note n="93927463">
            Man förbättrade regionalpolitiken, vilket gav möjlighet till
            många nya jobb i hela landet.
          </note>
          <note n="1929ee5c">
            Alla dessa insatser ledde även till ett bra resultat.
          </note>
          <note n="3f9cd374">
            Jag kan nämna att det i september 1994 var över
          </note>
          <note n="37339fea">
            1 000 personer som fick jobb varje dag. Det var ett allmänt positivt
            företagsklimat vid regeringsskiftet i september 1994.
          </note>
          <note n="fd7c3ea3">
            Det som har hänt därefter är inte särskilt upplyftande. Alla
            återställare som har försämrat näringsklimatet kan inte ha varit
            ägnade att skapa fler jobb.
          </note>
          <note n="446ca4d9">
            Jag vill citera vad regeringens eget näringslivsråd har uttalat
            om regeringspolitiken:
          </note>
          <note n="618fbbbe">
            "Den socialdemokratiska regeringens politik är helt klart kontraproduktiv
            ur företagens synvinkel. För att lägga grunden för nya företag
            och nya arbetstillfällen gäller det att släppa loss näringslivet
            och inte begränsa våra utvecklings- och förändringsmöjligheter.
          </note>
          <note n="bc1fd0f2">
            Så ser alltså näringslivet på regeringens politik.
          </note>
          <note n="895ddaa0">
            Att höja skatter och avgifter på företagande, att riva upp den
            mycket begränsade reformeringen av arbetsrätten, att lägga 5 miljarder
            på att införa ett kortsiktigt generellt stöd för nyanställningar
            är kontraproduktivt och kommer att försvåra en positiv utveckling,
            inte minst för våra småföretag.
          </note>
          <note n="31e88533">
            Vad näringslivet vill och behöver är långsiktigt stabila och
            bra spelregler. Jag vill hålla med näringsministern om vad han
            skriver i budgetpropositionen, nämligen att politiken måste utformas
            med sikte på att skapa goda villkor för företagen att investera
            och expandera. Men detta uttalande är mycket motstridigt, med
            tanke på vad regeringen de facto har uträttat efter valet i fråga
            om s.k. återställare och försämringar för företagen.
          </note>
          <note n="8818d7ac">
            Fyrklöverregeringen lade grunden till en sådan politik som näringsministern
            beskriver. Men tyvärr har många delar av den politiken försämrats
            av den nya regeringen.
          </note>
          <note n="5f505418">
            Det finns också bra inslag i budgeten. Att näringsministern aviserar
            införande av riskkapitalavdrag är bra. Jag hoppas att det skyndsamt
            kommer ett konkret förslag om detta.
          </note>
          <note n="1b2471fe">
            Från Centerns sida vill vi bygga vidare på en långsiktig och
            stabil näringspolitik, som också ger varaktiga jobb.
          </note>
          <note n="52deec13">
            Skatte- och avgiftspolitiken måste inriktas på att ge framför
            allt småföretagen bra villkor. Vi vill därför från Centerns sida
            kraftigt sänka arbetsgivaravgifterna för småföretagen. Detta skulle
            ge ett långt bättre utfall än vad som kommer att bli fallet med
            nyanställningsstödet, som ju framför allt gynnar anställningar
            som i många fall ändå skulle ha kommit till stånd.
          </note>
          <note n="fc4aabc9">
            Vi vill också ytterligare förbättra riskkapitalförsörjningen.
            Vi vill återinföra kvittningsrätten. Vi vill införa en företagsgaranti
            som kan ge nystartade företag både garantier för lån samt mentorskap
            i inledningsfasen. Vi vill vidta ytterligare åtgärder för kvinnors
            företagande. Vi vill satsa mera resurser på kompetenshöjande åtgärder.
            Vi vill fortsätta med en aktiv regionalpolitik.
          </note>
          <note n="91856b76">
            Vad jag dessutom gärna skulle vilja trycka på är förädlingen
            av våra svenska råvaror, inte minst skogsråvaran. I dag levererar
            vi mycken bulkvara från industrin. Här finns många möjligheter
            till ytterligare förädling och många nya jobb. Jag skulle vilja
            fråga näringsministern vilka åtgärder han kan tänkas vidta för
            att få till stånd ytterligare förädling t.ex. inom skogsnäringens
            område.
          </note>
          <note n="c2c5d368">
            Slutligen, herr talman, vill jag än en gång understryka vikten
            av att vi för en politik som skapar goda förutsättningar för de
            små och medelstora företagen i hela landet. Endast därigenom kan
            vi skapa de nödvändiga, nya och varaktiga jobben och en ekonomi
            i balans.
          </note>
          <note n="cae754c6">
            Anf. 121 EVA FLYBORG (fp)
          </note>
          <note n="7403a3be">
            Herr talman! Ingen uppgift i svensk politik de närmaste åren
            är viktigare än att avvärja hotet om en hög och bestående arbetslöshet.
            Socialdemokraterna har dock för länge sedan glömt vad man gav
            sken av i valrörelsen - ett Folkhemssverige med arbete åt alla.
          </note>
          <note n="9182b233">
            Numera talar man med små och otydliga bokstäver om en arbetslöshet
            i närheten av 10 % även i slutet av detta sekel. Man kan undra
            var gränsen går för politisk manipulation och svikna löften.
          </note>
          <note n="b334dfd5">
            Ibland verkar det som om också socialdemokraterna har insett
            att företagen och näringslivet är viktiga för att skapa livskraftiga
            jobb och få ner statsskulden. Man pratar vackert om näringsliv
            och företag men visar ingen insikt om vad dessa kräver. Regeringen
            envisas i stället med att införa sina
          </note>
          <note n="81cefc4d">
            "återställare" och gör livet surt för dem som skall leverera
            de nya jobben, nämligen småföretagarna.
          </note>
          <note n="58636123">
            Socialdemokraterna riktade osvikligt in sig på att öka krånglet,
            höja skatterna och ta bort de viktiga arbetsrättsreformerna.
          </note>
          <note n="754fc26d">
            Hur kan socialdemokraterna få någon enda människa att tro att
            höjd arbetsgivaravgift, återinförd dubbelbeskattning eller borttagen
            kvittningsrätt skall göra företagen mer benägna att investera
            och expandera?
          </note>
          <note n="7cf5e190">
            Eller hur har man räknat ut att återinförd gammal stelbent arbetsrätt,
            som motverkar nyanställningar, skall stimulera och uppmuntra en
            arbetsgivare att anställa fler människor i sitt företag?
          </note>
          <note n="3fece90d">
            Å andra sidan satsar regeringen i budgetpropositionen 7 miljarder
            kronor - som numera bara är 5 - på ett bidrag till industrin,
            just nu, när konjunkturen sedan en tid har vänt och företagen
            anställer som aldrig förr. Svenskt näringsliv har inte begärt
            och behöver inte heller detta bidrag. Däremot begär man vettiga
            spelregler och villkor att konkurrera utifrån och även ett politiskt
            ledarskap som inte ändrar spelreglerna efter varje mandatperiod.
          </note>
          <note n="de45873d">
            Hör t.ex. vad Lars Ramqvist, Ericssons VD, säger om s-politiken
            från näringslivsperspektiv: "Den socialdemokratiska regeringens
            politik är helt klart kontraproduktiv ur företagens synvinkel.
            För att lägga grunden för nya företag och nya arbetstillfällen
            gäller det att släppa loss näringslivet och inte begränsa våra
            utvecklings- och förändringsmöjligheter". Hans kritik går ut på
            att samtliga åtgärder är fel i sak och fel i tid.
          </note>
          <note n="c498338f">
            Nej, det är sannerligen inte fler återställare som svenskt näringsliv
            behöver nu - snarare är det dags för antabus mot regeringspolitiken.
          </note>
          <note n="b2db32b8">
            Herr talman! Företag förutsätter företagare. Denna enkla sanning
            har socialdemokraterna aldrig kommit i närheten av att förstå.
            Det är den lilla, enskilda människan som kan tänka en tanke och
            förverkliga en idé, och ger vi henne dessutom en fast punkt kan
            hon rubba världen.
          </note>
          <note n="0d584b51">
            Vår politik grundar sig på tron att varje människa har kapacitet
            att utvecklas och att skapa. Det måste därför finnas ett klimat
            i samhället som uppmuntrar och tar till vara de idéer som föds.
            Nya idéer kan aldrig kommenderas, administreras eller regleras
            fram. Däremot kan en politik som ger människor chansen att växa
            och att fritt söka nya lösningar skapa ett klimat där nya idéer
            blomstrar. En politik för tillväxt måste därför vara en politik
            som sätter människan i centrum. De problem som Sverige nu ställs
            inför i ett kritiskt ekonomiskt läge måste således få liberala
            svar.
          </note>
          <note n="cfa93cf7">
            En annan mycket viktig åtgärd är att skapa regler som undanröjer
            problemen med en snedvriden konkurrenssituation vid konkurser.
            Över en tredjedel av alla konkursföretag köps tillbaka av sina
            gamla ägare.
          </note>
          <note n="8029d9dc">
            Under tiden fortsätter verksamheten som förut. Dessa planerade
            konkurser, s.k. bekvämlighetskonkurser, har blivit ett stort samhällsproblem
            - ekonomiskt och inte minst moraliskt. Dessa bekvämlighetskonkurser
            är ett slag i ansiktet på alla dem som håller sig till gällande
            lagar och förordningar och kämpar för att överleva. Detta är helt
            oacceptabla förhållanden, och en regeländring måste genast genomföras,
            så att ingen privatekonomisk vinning kan göras på en sådan konkurs.
          </note>
          <note n="d413ebdb">
            Man måste också se mycket allvarligare på de personer som har
            satt konkurser i system och införa näringsförbud långt tidigare
            än vad som sker i dag.
          </note>
          <note n="633ad52b">
            Kvinnors företagande har under många år varit en underskattad
            och förbisedd del av svenskt näringsliv.
          </note>
          <note n="fdb683da">
            Den förra regeringen uppmärksammade detta och beslöt att införa
            ett statligt finansierat lån till företag drivna av kvinnor. Man
            överförde 50 miljoner kronor att användas till lån på mindre belopp
            upp till 150 000
          </note>
          <note n="9e0ecb25">
            kronor, vilket bankerna hade svårt att tillgodose.
          </note>
          <note n="cc4c6301">
            Denna satsning har visat sig vara ett både viktigt och riktigt
            initiativ. Därför har vi i Folkpartiet föreslagit ökade anslag
            till denna låneform i vårt budgetalternativ.
          </note>
          <note n="a8eb33da">
            Den liberala visionen om tron på individen i ett skapande samhälle
            går stick i stäv med de socialdemokratiska dogmerna och återställarpolitiken.
            Att inte våga pröva nya banor, att krampaktigt hålla fast vid
            gamla lösningar, är det enda säkra sättet att misslyckas.
          </note>
          <note n="59844469">
            Till sist vill jag läsa upp en liten dikt av Esaias
          </note>
          <note n="086ad322">
            Tegnér för att illustrera vad jag menar:
          </note>
          <note n="28c5e25e">
            Evigt kan ej bli det gamla, ej kan vanans nötta läxa evigt repas
            upp igen.
          </note>
          <note n="8e9b64f1">
            Vad förmultnat är skall ramla, och det nya friska växa upp utur
            förstörelsen.
          </note>
          <note n="bf28e03d">
            Anf. 122 LENNART BEIJER (v)
          </note>
          <note n="3559517d">
            Herr talman! Det allt överskuggande problemet för Sverige och
            övriga Europa är den katastrofalt höga arbetslösheten. Många europeiska
            stater har plågats av arbetslösheten i årtionden, och politikerna
            i dessa länder har i stort sett accepterat situationen.
          </note>
          <note n="2311957f">
            I Sverige är massarbetslösheten fortfarande ung, och ännu finns
            det politiker och en stark folklig opinion som har ambitionen
            att pressa ned den till en mer normal nivå - ca 3 %. Ett viktigt
            instrument är då näringspolitiken. Den skall utarbeta regler och
            stimulera företagsamheten så att det skapas nya jobb, helst då
            i framtidsbranscher.
          </note>
          <note n="b547fe63">
            Det är i sammanhanget beklagligt att det i denna situation gödslas
            med 5 miljarder till åtgärder som till största delen hamnar i
            sådana fickor att det inte kommer att öka efterfrågan på produkter
            från hemmamarknadsindustrin. Anrättningen blir ju inte smakligare
            av att de 5 miljarderna är svagt finansierade.
          </note>
          <note n="0f282cde">
            Tänk om dessa resurser kunde ställas till näringspolitikens förfogande!
            Tänk om dessa miljarder kunde användas till att stimulera den
            allmänna konsumtionen, till att stötta småföretagsamheten eller
            till att investera i ny energiteknik.
          </note>
          <note n="3010e635">
            Skall arbetslösheten kunna pressas ned måste efterfrågan på hemmamarknaden
            öka. I dagsläget sker detta snabbast genom lägre räntor, vilket
            alla är överens om. Enligt Vänsterpartiet borde staten nu aktivt
            använda sitt ägarskap i Nordbanken. Använd Nordbanken för att
            skapa konkurrens i banksystemet i stället för att ge dunkla signaler
            om försäljning!
          </note>
          <note n="d5b488fb">
            Vänsterpartiet anser i likhet med övriga partier att en stor
            del av de nya arbetstillfällena måste skapas i småföretagen. För
            såväl befintliga som ännu inte startade småföretag är möjligheterna
            till försäljning av produkterna det avgörande. Småföretagen löser
            inte sina ekonomiska problem med lägre löner, försämrad arbetsrätt
            eller lägre beskattning. Anställda i småföretag skall ha samma
            möjligheter och rättigheter som anställda i stora företag.
          </note>
          <note n="c769ab3b">
            I Vänsterpartiets småföretagarmotion föreslås tre mycket konkreta
            åtgärder.
          </note>
          <note n="eecff627">
            För det första: För att öka investeringar i småföretag med färre
            än 50 anställda föreslår vi ett investeringsbidrag på 3 %, alltså
            skillnaden mellan svensk och tysk låneränta i dag. Bidraget skall
            vara skattepliktigt. Nettoeffekten blir då ca 2 % och skulle kunna
            bli en rejäl injektion för att tidigarelägga investeringar i just
            småföretagen.
          </note>
          <note n="7237adfd">
            För det andra: Vi föreslår att egenavgifter inte skall tas ut
            på de första 40 000 kronorna - detta i första hand för att öka
            uthålligheten hos små och nystartade företag men också för att
            skapa motiv för personer som kombinerar anställning med ett eget
            företagande att utvidga verksamheten. Åtgärden skulle med säkerhet
            bidra till att fler kvinnor vågade starta företag.
          </note>
          <note n="335760be">
            För det tredje: För att i större utsträckning stödja s.k. avknoppning
            och anställdas intresse av att starta egna företag föreslår vi
            förändringar i reglerna om starta-eget-bidrag och utbildningsbidrag.
            En person som vill prova ett eget företagande skall alltså ges
            rätt till tjänstledighet i tolv månader. Under denna tid skall
            det kunna utgå utbildningsbidrag i sex månader och starta-eget-bidrag
            i ytterligare sex månader. Den regeländringen skulle betyda en
            rejäl möjlighet för många i dag anställda att pröva sina egna
            idéer, vilket i slutändan kommer att betyda många nya arbetstillfällen.
          </note>
          <note n="7e714bc4">
            Dessa förslag innebär konkreta åtgärder riktade till små och
            nystartade företag i en omfattning som kanske inte skådats tidigare.
            Kostnaderna för förslagen beräknas till ca 2 miljarder, och sannolikt
            finansierar detta sig självt genom en kombination av nyanställningar,
            nystartande av företag och därav följande minskad arbetslöshet.
          </note>
          <note n="805f3591">
            Vänsterpartiet föreslår samtidigt att en garantiavgift tas ut
            på det svenska bankväsendet. En sådan avgift kan ge 1-3 miljarder
            kronor per år. Dessutom anser vi att bolagsskatten skall normaliseras
            till EU-
          </note>
          <note n="3776c7cc">
            nivå, 30 %, vilket också ökar statens intäkter med drygt 2 miljarder.
          </note>
          <note n="80860bfe">
            Herr talman! Som viktigt komplement till småföretagssatsningen
            måste vi effektivisera tillvaratagandet av nya idéer och uppfinningar.
            Vänsterpartiet föreslår i en särskild motion att det skapas ett
            innovatörsråd, som skall fungera som skyddsnät till NUTEK. Vi
            måste helt enkelt bli skickligare på att ta till vara goda uppfinningar
            och inte låta dem försvinna till andra länder.
          </note>
          <note n="9c1c6649">
            Förhoppningsvis finns det i riksdagen en majoritet för de här
            åtgärderna - jag säger det med tanke på att vi alla pratar så
            mycket om småföretagens betydelse.
          </note>
          <note n="3b7fe4f2">
            Måhända kommer detta då att innebära en minskad arbetslöshet
            och en förstärkning av den nödvändiga omstruktureringen av näringslivet.
          </note>
          <note n="03a48860">
            Anf. 123 PER WESTERBERG (m) replik
          </note>
          <note n="4c9cd55c">
            Herr talman! Jag noterar att Vänsterpartiet och
          </note>
          <note n="3cb3338f">
            Lennart Beijer i dessa delar har visat ett betydande positivt
            intresse för småföretag. Jag vill ändock kommentera ett par av
            påståendena här.
          </note>
          <note n="4c26ef3e">
            Till att börja med vill jag nog bestrida att partikolleger av
            olika partikulörer ute i Europa har gett upp kampen mot arbetslösheten.
            Det är inte sant. De har drabbats av exakt samma problem som vi,
            nämligen att enklare jobb har blivit utkonkurrerade av låglöneländerna.
            Därav följer de stora europeiska satsningarna på kompetensutveckling
            och forskning avseende mer avancerade produkter som orkar bära
            bra löner.
          </note>
          <note n="1cb324ac">
            Jag delar uppfattningen att det inte är främst genom låga löner
            som vi skall konkurrera. Däremot är det dess värre så att ökade
            lönespridningar i USA har visat sig ge fler jobb. Enligt min uppfattning
            är det dock en nödlösning. Det är i första hand genom ökad kompetens
            och teknikinnehåll som konkurrens skall ske.
          </note>
          <note n="1621e48e">
            Jag beklagar att Lennart Beijer inte nämnde skatterna. En drivkraft
            för alla företag är ändock att vara lönsamma, att kunna tjäna
            pengar och få ett eget riskkapital som man vågar satsa. Vi avviker
            radikalt från hela den övriga västvärlden med så hög skuldsättningsgrad
            i de mindre och medelstora företagen.
          </note>
          <note n="7e1905dd">
            När det gäller innovatörsråd o.dyl. delar jag uppfattningen att
            det redan finns sådana ute i regionerna kopplade till utvecklingsfonderna.
            Även under den gamla regeringens tid infördes en särskild innovationsfond.
            Vi startade även ett arbete med olika typer av mentorer för nyföretagare,
            innovatörer för att hjälpa fram de bra idéerna och de bra företagen
            för att därigenom förnya arbetslivet och skapa fler arbetstillfällen.
          </note>
          <note n="c2c688a1">
            Anf. 124 LENNART BEIJER (v) replik
          </note>
          <note n="8b6f792e">
            Herr talman! Det är väl otvetydigt helt rätt att konkurrensen
            från låglöneländer är ett problem. Samtidigt beror skillnaden
            - Per Westerberg - mellan arbetsmarknadspolitiken i Sverige och
            i övriga europeiska länder på att man i Europa har varit mycket
            mera rädd för de svårigheter inflation kan ge upphov till än för
            de problem arbetslöshet kan medföra. I
          </note>
          <note n="2cfb13b3">
            Sverige har vi ändå försökt att vara rädda för båda faktorerna.
            Därmed har vi sett till att verkligen försöka hålla nere arbetslöshetssiffrorna.
          </note>
          <note n="2b3e9246">
            Nu har vi kommit in i en mycket svår situation.
          </note>
          <note n="cf58de81">
            Det kommer att krävas riktiga krafttag för att vi skall komma
            ur den. Jag tror dock inte att man löser problemen genom skattesänkningar.
            Vi måste se till att vanligt folk kan efterfråga varor. Vi måste
            naturligtvis också se till att de som vill starta nya små företag
            får möjlighet till det.
          </note>
          <note n="87cc8ae1">
            Anf. 125 PER WESTERBERG (m) replik
          </note>
          <note n="45c4eb5c">
            Herr talman! Jag vill ånyo säga att jag är glad över det ökande
            intresset från Vänsterpartiets sida för nyföretagande. Jag tycker
            att det vida överstiger socialdemokratins syn på motsvarande problem.
            Framför allt tycker jag att man skall ta till vara de möjligheter
            som finns till teknik- och kompetensutveckling.
          </note>
          <note n="4647bf96">
            Det är roligt att ni är beredda att satsa pengar på växande och
            nya företag och innovationer i stället för på bidragsarbeten eller
            olika former av bidrag till nyanställningar. Det ger starkare
            företag.
          </note>
          <note n="822d6c41">
            Däremot delar jag inte uppfattningen att hög inflation är bra
            för företagen. Det ökar risktagandet och står inte i någon som
            helst motsatsställning till låg arbetslöshet. Tvärtom är Tyskland
            och Japan, med extremt låg inflation, utomordentliga exempel på
            att låg inflation, låg ränta och bra stabilitet har gett en enastående
            löne- och välståndsutveckling, som vi har anledning att försöka
            följa i viss utsträckning.
          </note>
          <note n="f3ac80ec">
            Herr talman! Jag vill också peka på skattens betydelse. För mig
            är det en gåta att man kan tro att man i
          </note>
          <note n="897bd6c4">
            Sverige kan högbeskatta småföretagarna, se till att de har ett
            litet eget kapital och att samma småföretagare sedan framgångsrikt
            skall kunna konkurrera med utlandet i det långa loppet. Man kan
            inte jobba med sämre villkor i det långa loppet. Det kan gå en
            viss tid, men det ökar risktagandet och är en av orsakerna till
            de höga konkurssiffrorna under det mycket besvärliga stålbadet
            - det s.k. feldtska stålbadet - vi har gått igenom under de senaste
            åren.
          </note>
          <note n="50f10fb4">
            Anf. 126 LENNART BEIJER (v) replik
          </note>
          <note n="136e1e3e">
            Herr talman! Jag vill tacka för det beröm Vänsterpartiet fick
            för sin företagspolitik och småföretagarpolitik. Det var angenämt.
          </note>
          <note n="616ba50e">
            Jag konstaterar att det ändå är ganska viktigt att man klart
            uttalar att man skall kunna ha liten arbetslöshet utan att behöva
            släppa i väg inflationen. På många ställen i Europa har man misslyckats
            med detta. Just nu misslyckas även vi. Vi bör alltså kunna uppnå
            en sådan balans att vi kan få ned arbetslösheten utan att behöva
            släppa i väg inflationen alltför mycket.
          </note>
          <note n="502c4caf">
            Anf. 127 EVA GOËS (mp)
          </note>
          <note n="b1c45095">
            Herr talman! Jag kommer att tala om kärnkraften och det nya energisamhället,
            kretsloppssamhället, som vi skall leva i enligt Riokonferensen
            och Agenda 21.
          </note>
          <note n="c549a509">
            Kärnkraften är varken säker eller ekonomisk. Den är oetisk, oekologisk,
            oekonomisk och livsfarlig.
          </note>
          <note n="674ff43b">
            Dinosaurerna dog ut när villkoren för deras existens ändrades,
            trots att de var störst och starkast. Ändå fortsätter män i maktpositioner
            att hävda att kärnkraften skall drivas vidare. Kärnkraftens tid
            är också förbi. Den är död.
          </note>
          <note n="629d42ca">
            Det är egentligen "kriminellt" att köra reaktorerna en enda dag
            till. Varför? Jo, starttillstånd för reaktorerna skulle ges först
            efter det att man hade funnit en säker metod att lagra det högaktiva
            kärnavfallet. Så har inte skett. Det är också "kriminellt" därför
            att man utnyttjar människor i andra länder för att ta fram uran
            till de svenska kärnkraftverken. Vi föröder deras land och hälsa
            för århundraden och årtusenden framöver.
          </note>
          <note n="50854c0d">
            Eftersom reaktorerna drivs vidare utsätter vi dagligdags människor
            för olycksrisk.
          </note>
          <note n="d89f5780">
            I mongolernas Krasnokamensk bryts uran i dagbrott till svenska
            kärnkraftverk. Människor dör i förtid. På kyrkogården vittnar
            gravstenarna om att de flesta har gått bort före 50 års ålder.
            Dammet från slagghögarna är radioaktivt. Gruvgångarna har kommit
            närmare och närmare boningshuset, som i dag ligger över schakten.
            Fläktarna som rensar gruvgångarna med tryckluft trycker upp den
            radioaktiva gasen till byn genom springor i urberget.
          </note>
          <note n="29b6a069">
            Allt där är radioaktivt. Inte ens blommorna överlever. Vattnet
            som rinner i diket kommer från den trettonde gruvan och används
            till tvätt av uranmalmen. Sjön där vattnet rinner ut är död. Hela
            byn är ett radioaktivt katastrofområde.
          </note>
          <note n="9e64e49a">
            Sverige har helt enkelt exporterat riskerna med uranbrytning.
            Men här hemma hävdar vi - vissa, framför allt män - t.o.m. att
            kärnkraften är ren. Ingen vet hur vi skall ta hand om kärnavfallet.
            Det skall förvaras i tusen generationer. Uran och kärnavfall går
            inte ihop med det cykliska kretsloppet.
          </note>
          <note n="2b0639fd">
            Halveringstiden för plutonium, dödens gift, är
          </note>
          <note n="7abd39a7">
            24 000 år. Det handlar om tidsrymder som överskrider det mänskliga
            intellektets fattningsförmåga. Varför finns ingen miljökonsekvensbeskrivning
            för det farligaste avfallet i hela världen, kärnavfallet?
          </note>
          <note n="5c1a3fc3">
            Utomlands har man t.o.m. uppfattningen att Sverige har löst frågan
            med kärnavfall. Utomlands tror man också att vi skall avveckla
            kärnkraften i Sverige. Men när man har hört de senaste dagarnas
            och veckornas diskussioner och vet att det har gått 15 år sedan
            folkomröstningen undrar man vart vi är på väg. Här finns ordkraft
            men ingen handlingskraft.
          </note>
          <note n="80ab1ba9">
            Runt om i världen lägger man ner kärnkraften eller stoppar utbyggnaden
            av den - förutom i Ryssland och
          </note>
          <note n="1d7decde">
            Japan, tyvärr. I Italien har man lagt kärnkraften i malpåse.
          </note>
          <note n="95058b20">
            Det är inte nog med att lagarna är otillräckliga och att det
            inte finns någon lag om att avveckla kärnkraften. Det finns dessutom
            ingen som vill ta hand om det här. Not in my backyard, NIMB-syndromet,
            börjar bli alltmer utbrett. Egentligen skulle de som har bestämt
            att kärnkraften skall köras ta hand om den. Men vi vet att det
            är Norrland som är intressant - Malå och Storuman.
          </note>
          <note n="965acc5c">
            Om kärnkraften skulle betala sin totala kostnad på marknaden
            skulle uranbrytningens miljökostnader, kärnavfallshanteringen
            i tusen generationer, risken vid den dagliga driften av reaktorerna,
            rivning av kärnkraftverken, koldioxidutsläppen, transporter och
            kärntekniskt materiel tas med i priset. Då undrar jag vad kärnkraften
            skulle kosta. Den frågan har jag också ställt till en person på
            Kraftsam. Han sade att det är en politisk fråga och att han därför
            inte kan svara på den.
          </note>
          <note n="c1d83393">
            Jag förstår inte varför "big boys" skall få fortsätta att leka
            med "big toys". Egentligen tycker jag att de har fel rådgivare.
            Jag tycker att Det naturliga steget skall vara rådgivare till
            regering och riksdag och inte bakåtsträvarna som överlevt 60-
            och 70-talet.
          </note>
          <note n="03322154">
            Vi måste sluta att backa in i framtiden. Sverige håller på att
            missa framtidens energi. Det är just nu som vi skulle ta chansen
            att satsa på den rena energisektorn och gröna arbeten.
          </note>
          <note n="134b20a4">
            Jag läste Aftonbladet häromdagen, den 5 februari.
          </note>
          <note n="339fd1df">
            Där säger man att energiindustrin behöver en press för att utveckla
            hållbara energikällor. Men så länge Sverige förlitar sig på kärnkraften
            för elproduktion finns det ingen anledning att göra det. Sverige
            riskerar att hamna på efterkälken om vi inte satsar på förnybara
            källor och mer energisnåla produkter. De teknologiska framstegen
            kan användas mycket mer effektivt än i dag.
          </note>
          <note n="3fd6bace">
            I Kanada startade man ett grönt fack. Det var med anledning av
            att man hade lågkonjunktur. Det visade sig att bara genom att
            satsa på energieffektivisering fick man fler arbetstillfällen
            än om man t.ex. skulle ha byggt ut kärnkraften och satsat på traditionell
            energiförsörjning. Per 1 miljon US dollar fick man ut 30,5
          </note>
          <note n="bac3949f">
            jobb inom den gröna energieffektiviseringssektorn jämfört med
            3 jobb inom kärnkraftssektorn.
          </note>
          <note n="4299f674">
            Med Miljöpartiets politik och styrinstrument, att sänka arbetsgivaravgifterna
            och höja energi- och utsläppsavgifter och skatter, stimulerar
            man ett näringsliv som är anpassat till en hållbar utveckling
            i enlighet med Agenda 21. God miljö är god ekonomi.
          </note>
          <note n="baf9ee3c">
            Anf. 128 GÖRAN HÄGGLUND (kds)
          </note>
          <note n="07dcf554">
            Herr talman! På fredag morgon skall vi här diskutera frågor om
            arbetsmarknad och sysselsättning.
          </note>
          <note n="0bfc91ad">
            Frågorna om näringspolitik och sysselsättning hänger milt uttryckt
            intimt samman. Det är med en framsynt näringspolitik som vi kan
            minska risken för att vi kommer att få diskutera allt mer sysselsättning
            och arbetslöshetsproblem.
          </note>
          <note n="d3f5f181">
            Det går egentligen inte att lösa de problem som skall diskuteras
            på fredag om vi enbart koncentrerar oss på dem. Våra möjligheter
            att klara en hygglig ekonomi framöver hänger naturligtvis i stor
            utsträckning samman med näringspolitiken.
          </note>
          <note n="4953e240">
            Allt handlar till syvende och sist om hur vi skapar förhållanden
            och ett klimat för att få nya företag att bildas och befintliga
            företag att växa och ge nya arbetstillfällen. Vi själva som politiker
            kan inte skapa nya arbetstillfällen. Men utan en framgångsrik
            näringspolitik som skapar förutsättningar för nya och expanderande
            företag kommer fredagens ämne att ta ett allt större utrymme i
            diskussionen.
          </note>
          <note n="9442a9e5">
            Det är inte det viktiga för riksdagens arbete. Det viktiga är
            att många människor drabbas av arbetslöshet. Det gäller som vanligt
            att det är viktigare att förebygga än att i efterhand sopa upp
            efter missgrepp.
          </note>
          <note n="bf80a7cf">
            Det gäller också i näringspolitiken.
          </note>
          <note n="3461a023">
            I årets budgetproposition finns det en hel del bra formuleringar
            från regeringen. Men de står i ganska tydlig kontrast till den
            politik som man för. Som bekant är görandet viktigare än låtandet
            för den enskilda personen som står i begrepp att starta ett företag
            eller den enskilde företagaren som står i begrepp att låta sin
            verksamhet expandera.
          </note>
          <note n="de86d19e">
            Socialdemokraternas generella näringspolitik är enligt min mening
            ett allvarligt hot mot företagandet och därmed grunden för jobb
            och den framtida välfärden. Försämrade regler inom arbetsrätten,
            dubbelbeskattningen av riskvilligt kapital och borttagandet av
            kvittningsrätten är exempel på åtgärder som kanske i vissa grupper
            kan vinna anklang och upplevas som positivt men som faktiskt sist
            och slutligen undergräver och försämrar vår gemensamma ekonomi
            och våra möjligheter att klara välfärden i vårt land.
          </note>
          <note n="d9400702">
            Jag hälsar den nye näringsministern välkommen till kammaren och
            till kanske den första stora debatten om näringspolitiken. Jag
            hoppas att han delvis kan föra in ett nytt tänkande i de socialdemokratiska
            leden och ge dessa galanta formuleringar ett praktiskt innehåll.
            Jag tror att vi alla i den mån vi själva har förstått det har
            en viktig uppgift att för många människor förklara de mekanismer
            som ligger bakom företag och företagande.
          </note>
          <note n="704bbc39">
            Antalet nya företag i Sverige utgör 5-7 % av den totala företagsstocken.
            På kort sikt spelar de nya företagen en ganska liten roll. Men
            på längre sikt är det naturligtvis av avgörande betydelse i vad
            mån vi lyckas att få många nya företag och företagare i Sverige.
          </note>
          <note n="f4b788fd">
            Nyföretagandet i Sverige ligger i dag på en nivå som är alldeles
            för låg. En fråga för oss politiker blir då: Hur ändrar vi på
            detta faktum? Är det genom att höja skatter? Är det genom att
            ur företagens synvinkel försämra arbetsrätten, eller hur klarar
            vi detta för framtiden?
          </note>
          <note n="12ab403b">
            Socialdemokraterna har under hösten återställt vad de under valrörelsen
            hotade att återställa. En del har visat sig vara omständiga men
            kanske politiskt nödvändiga krumbukter för att inte genera och
            förvirra den egna partiapparaten. Jag tänker då t.ex. på avregleringen
            av elmarknaden. Man har kommit fram till att det kanske inte var
            så fel det som gjordes under förra mandatperioden.
          </note>
          <note n="ad842d30">
            Då och då kommer det signaler från regeringen om t.ex.riskkapitalbeskattningen.
            Kommer det en ny återställare när det gäller riskkapitalbeskattningen,
            dvs. en återställare som återställer återställaren?
          </note>
          <note n="cf591388">
            Kommer det något liknande när det gäller arbetsrätten, som återställer
            den återställare som regeringen kom med tidigare, för att göra
            förhållandena något bättre för de mindre företagen? Det tycker
            jag är väldigt viktiga frågor. Jag hoppas att Sten Heckscher har
            möjlighet att beröra dem i någon mån.
          </note>
          <note n="e4c5d5f8">
            Det finns en rad frågor som är av mycket stor betydelse för att
            psykologiskt skapa det rätta klimatet.
          </note>
          <note n="45765394">
            En av de sakerna antydde regeringen i budgetpropositionen och
            sade sig överväga närmare. Det gäller möjligheten för ett riskkapitalavdrag.
            Det är naturligtvis väldigt viktigt och en viktig symbolfråga.
          </note>
          <note n="061cf14a">
            Men en del ytterligare sådana frågor kvarstår. Det gäller arbetsrätten,
            beskattningen av riksvilligt kapital, kvittningsrätten, osv. Jag
            tror att det är av mycket stor betydelse för att vi i Sverige
            skall få nya företag, expanderande företag och för att vi skall
            kunna få fler människor i arbete och på längre sikt också värna
            den välfärd som vi alla är angelägna om att slå vakt om.
          </note>
          <note n="b373303e">
            Anf. 129 Näringsminister STEN
          </note>
          <note n="b17c5aa3">
            HECKSCHER (s)
          </note>
          <note n="fb4bf7d6">
            Herr talman! Näringspolitiken måste sättas in i sitt sammanhang.
            Sammanhanget är dåliga statsfinanser, låg sysselsättning och hög
            ränta, på det sätt som det resonerades om i förmiddags, dvs. det
            läge i vilket den nuvarande regeringen fick ta över ansvaret för
          </note>
          <note n="e77f983c">
            Sverige.
          </note>
          <note n="93415c32">
            Inom näringspolitken måste vi alltså göra vårt för att uppfylla
            den dubbla målsättningen att både öka sysselsättning och tillväxt
            och få ordning på statens finanser. Det räcker inte med det ena.
          </note>
          <note n="b3379c1a">
            Näringspolitiken har naturligtvis en nyckelroll för att få igång
            tillväxten. I förslaget till statsbudget har de näringspolitiska
            insatserna inte utsatts för riktigt samma hårdhänta hantering
            som en del andra områden. På en del punkter som är av strategisk
            betydelse föreslår vi t.o.m. ökningar av de statliga insaterna.
            På andra punkter har vi kommit fram till lösningar som blir till
            nytta för företagsamheten utan att medföra nya utgifter för statskassan.
          </note>
          <note n="145a6907">
            När man hör på debatten i dag och läser de motioner som väckts
            under den allmänna motionstiden slås man av att det trots en del
            hårda ord ändå tycks finnas en ganska hygglig samstämmighet bland
            dem som deltar i den här debatten, åtminstone när det gäller målen
            för näringspolitiken och också en del av problemformuleringarna.
            Det gäller inte bara de långsiktiga målen utan också en del av
            de kortsiktiga. Det finner jag naturligtvis lovande.
          </note>
          <note n="1515553a">
            Man kan sammanfatta det i vad några här har sagt utan att ange
            källan. Källan är regeringsförklaringens ord: Sverige behöver
            fler företag och fler företagare.
          </note>
          <note n="97956c35">
            Det finns också stor samstämmighet om att potentialen för tillväxt
            i stor utsträckning och kanske främst finns hos de små och medelstora
            företagen. Det gäller inte minst inom tjänstesektorn. Vi tenderar
            hela tiden att tala nästan bara om tillverkningsindustrin när
            vi talar om näringslivet. Vi glömmer ofta bort den viktiga tjänstesektorn.
          </note>
          <note n="38ec5df6">
            Vi tycks också vara överens om att försörjningen av riskkapital
            eller kapitalförsörjning över huvud taget är ett problem för just
            de små och medelstora företagen, även om det tycks råda en viss
            begreppsförvirring här. Ibland får man höra att bankerna är ohjälpsamma
            genom att inte låna ut tillräckligt mycket riskkapital. Själv
            är jag ganska nöjd över att bankerna inte lånar ut så mycket riskkapital.
            Vi såg hur det gick när de gjorde det.
          </note>
          <note n="4b0f5562">
            Vi är också överens om behovet av insatser inom forskning och
            utveckling och att de insatserna i hög utsträckning måste vara
            relevanta för näringslivet.
          </note>
          <note n="33312bd0">
            Som jag var inne på nyss, betyder det här att vi i stor utsträckning
            kan vara överens om var problemen finns. Det är betydelsefullt.
            Att vara överens om problemen lägger en god grund för fortsatta
            samtal. Alltför ofta hoppar vi rakt upp på våra käpphästar och
            har färdiga lösningar på allt. Då riskerar vi att fastna i låsningar.
          </note>
          <note n="2abd1773">
            Min ambition är att lyssna på andra och att försöka komma överens.
            Detta präglar vårt arbetssätt, och har präglat det under de ganska
            precis fyra månader som jag har haft det här jobbet. Vi avvisar
            inga lösningar i förväg. Inga dogmer skall styra vår politik.
          </note>
          <note n="48933598">
            Jag tror också att det är vad företagarna och de anställda i
            företagen kräver av oss politiker. Det brukas ofta uttryckas så
            att man kräver fasta spelregler.
          </note>
          <note n="27def6cf">
            Det är ett uttryck som har använts många gånger här i dag. Det
            är ett rimligt krav. Vi kräver långsiktighet av näringslivet.
            Då har de rätt att kräva långsiktighet i form av fasta spelregler
            från regeringens och riksdagens sida.
          </note>
          <note n="4411f3c2">
            Det har talats mycket om detta i dag. Inte minst oppositionens
            förmiddagsretorik vimlade av uttalanden om krav på fasta spelregler.
            Jag tycker att vi måste komma bakom fraseologin här. Vi måste
            inse några saker som har med fasta spelregler att göra.
          </note>
          <note n="c2c909eb">
            För det första kräver fasta spelregler breda uppgörelser eller,
            för att citera Eva Flyborg, ett politiskt ledarskap som inte förändrar
            spelreglerna efter varje mandatperiod.
          </note>
          <note n="9c8d9215">
            Oppositionen ägnar sig nu åt något slags mytbildning om återställare.
            Man får inga fasta spelregler om man med en ytterst knapp riksdagsmajoritet
            driver igenom kontroversiella förändringar av t.ex. arbetsrätten
            några enstaka månader före ett val som man löper stor risk att
            förlora. Det skulle kunna sägas samma sak om en lång rad andra
            beslut. Det är inte då man får fasta spelregler. Fasta spelregler
            kan man möjligen få om man bemödar sig om att nå hyggligt breda
            uppgörelser och inte gör som man t.ex. gjorde med arbetsrätten.
          </note>
          <note n="9b85002c">
            Nu tycks det finnas olika uppfattningar om hur betydelsefullt
            det här med arbetsrätten var. Jag har hört från talarstolen här
            i dag att det egentligen var småsaker. Då blir man förvånad att
            det är så upprörande att de ändras. Detta tycks vara en viktig
            symbolfråga.
          </note>
          <note n="8ebda2d9">
            Den som bär sig åt på det här viset kort före ett val tar faktiskt
            på sig ansvaret för att näringslivet inte får de fasta spelregler
            som de så gärna vill ha. Dessutom tycks oppositionens debattörer
            glömma bort att vi har haft en valrörelse i vilken socialdemokratin
            gick ut med mycket tydliga vallöften, inte hot, Göran Hägglund,
            bl.a. beträffande arbetsrätten. Det stod för övrigt klart vad
            som skulle hända redan när beslutet fattades.
          </note>
          <note n="420310b6">
            Det är ett demokratiskt renlighetskrav att man faktiskt genomför
            de förändringar som man gått till val på.
          </note>
          <note n="23a6e0c4">
            För det andra fordrar breda uppgörelser flexibilitet. Breda uppgörelser
            och fasta spelregler betyder att man ofta inte får precis som
            man vill. Men det näst bästa kan möjligen vara det klokaste om
            resultatet blir fasta spelregler. Vi får se hur breda lösningar,
            och därmed fasta spelregler, som vi kan åstadkomma, men ingen
            skall tvivla på våra ambitioner.
          </note>
          <note n="7b44be35">
            Men det finns begränsningar. En av dem är regeringens dubbla
            uppgift att både sanera statsfinanserna och öka sysselsättning
            och tillväxt. Den som tror att all näringspolitik består av sänkta
            skatter, privatiseringar och bara ökade frihetsgrader måste jag
            därför göra besviken. På det viset kan vi inte komma överens.
            Det vore naturligtvis trevligt att sänka skattetrycket både för
            företagare och andra. Men med de statsfinanser som vi har tvingats
            ta över är det inte en framkomlig väg.
          </note>
          <note n="26d80166">
            Jag skulle i och för sig kunna gå in på Per Westerbergs del i
            ansvaret för dessa statsfinanser, men jag skall avstå från det.
            Men de bidrar till att vi är tvungna att höja skatterna. Jag vill
            dock understryka att regeringen har avsatt 2 miljarder för att
            efter samråd med näringslivet kunna reducera skatteuttaget för
            de små och medelstora företagen.
          </note>
          <note n="72877aa4">
            En sak kommer hela tiden bort i oppositionens retorik. Den helt
            avgörande frågan för medborgarna, företagarna och företagen är
            att klara upp det statsfinansiella läge som regeringen har fått
            ta över. Den enskilda fråga som har störst betydelse för oss alla,
            för sysselsättningen, för näringslivet och inte minst för de små
            företagen och den enskildes ekonomi är faktiskt räntan. Då räcker
            det inte med skattesänkningar och systematisk realisering av det
            allmännas egendom eller att försöka låsa in allmänna medel i stiftelser
            utan demokratiskt inflytande eller kontroll.
          </note>
          <note n="54fb2532">
            Någon bred uppgörelse med moderaterna om skatter och privatiseringar
            tycker jag inte jag ser grund för i de allmänna motionerna.
          </note>
          <note n="8d2af678">
            Men det finns i och för sig inslag i den förra regeringens politik
            som var bra. Det vill jag gärna säga.
          </note>
          <note n="c7b4247c">
            Låt mig nämna några exempel.
          </note>
          <note n="0159c60e">
            Den borgerliga regeringen förvandlade utvecklingsfonderna till
            bolag. Det tycks har förbigått Per
          </note>
          <note n="bbbec4db">
            Westerberg, men det var på det viset. Jag misstänker att han
            var föredragande i det ärendet. Man kan naturligtvis diskutera
            formerna för det här, men vi utnyttjar den form som finns. Vi
            vill gå vidare och utveckla ALMI till ett regionalt nav för näringspolitiken
            för att bidra till att minska den förvirring som den förra regeringen
            åstadkom genom sitt myller av aktörer på det här området. Vi vill
            förenkla detta utan att omorganisera allt.
          </note>
          <note n="f5a766cf">
            Den förra regeringen införde särskilda lån till kvinnliga företagare.
            Eva Flyborg berörde dem tidigare. Vi håller fullständigt med om
            att de har haft många positiva effekter. Vi går också vidare där
            - det glömde Eva Flyborg att säga - genom att också öka på beloppen
            där ganska rejält. Vi föreslår en tredubbling av de statliga insatserna
            på den punkten.
          </note>
          <note n="11265282">
            Inom ramen för Sverigebilden fanns ett blygsamt investeringsfrämjande.
            Vi föreslår att organisationen för det arbetet renodlas och professionaliseras
            och att medlen mer än fyrdubblas.
          </note>
          <note n="6e5ed35e">
            Jag skulle också särskilt vilja peka på att vi vill avsätta 100
            miljoner för att få teknikspridning med hjälp av regionala nätverk.
            Där kommer vad Kjell
          </note>
          <note n="d41dd4f5">
            Ericsson säger om förädling av råvara in som ett möjligt användningsområde.
          </note>
          <note n="ebad81f8">
            Den här debatten har inte innehållit särskilt många hårda ord.
            Det vill jag gärna säga. Men även om man ser på dem kan man titta
            bakom dem. Då tycker jag att det finns grund för en hygglig optimism
            om att vi under de närmaste åren inte bara skall kunna definiera
            problemen, utan också kunna hitta ganska många hållbara lösningar
            som leder till fasta spelregler.
          </note>
          <note n="844a5a4d">
            Anf. 130 PER WESTERBERG (m) replik
          </note>
          <note n="ea0bd46c">
            Herr talman! Vi kan ägna mycket tid åt historieskrivningen. Under
            den gångna mandatperioden ändrade vi ett fritt fall såväl i sysselsättningen
            som i ekonomin till en ganska hygglig återhämtning under den gångna
            hösten. Vi har kämpat med betydande budgetsaneringar under de
            gångna mandatperioderna. Det har i stor utsträckning skett i strid
            med den socialdemokratiska oppositionen, som i praktiken bara
            talade om finansiell expansion, ökad upplåning och därmed svagare
            statsfinanser.
          </note>
          <note n="38894534">
            För innevarande år har jag lagt förslag om nedskärningar i statsbudgeten
            på ca 70 miljarder för att kunna hålla konkurrenskraftiga skatter
            för företagen samtidigt som vi minskar budgetunderskottet i förhållande
            till vad socialdemokraterna gör.
          </note>
          <note n="66c08da6">
            Vi delar uppfattningen att räntan måste ner, men det går bara
            genom nedskärningar av utgifter och satsningar på det som ger
            tillväxt i ekonomin. Och det gör inte höjda skatter på det kapital
            som skall investeras i företagen, höjda skatter på företagen eller
            försämringar för mindre och medelstora företag.
          </note>
          <note n="74cc2280">
            Jag hoppas att näringsministern menar allvar med sin vilja till
            breda lösningar. Hittills har vi bara sett konfrontation med höjningarna
            av skatterna på bolagen, med små marginaler och små majoriteter
            trots att de tidigare var likvärdiga med omvärlden. Det har kommit
            nya förändringar på arbetsrättens område. De förändringar som
            gjordes i våras var inriktade på de minsta företagen.
          </note>
          <note n="c4c695f2">
            Jag är ledsen att behöva säga det, men jag är rädd för att näringsministern
            representerar det mest företagarfientliga partiet i den här kammaren.
          </note>
          <note n="a82d97cf">
            Anf. 131 Näringsminister STEN
          </note>
          <note n="b17c5aa3">
            HECKSCHER (s)
          </note>
          <note n="79708606">
            Herr talman! Handling räknas mer än ord. Per
          </note>
          <note n="810d59bc">
            Westerbergs enda recept är mer av den politik som ledde till
            en 14-procentig arbetslöshet och till de allra sämsta statsfinanserna
            i Europa. Man hade tre år på sig att försöka göra det som man
            ville göra, men detta var vad man lyckades åstadkomma.
          </note>
          <note n="cb36b211">
            Per Westerberg tycks i likhet med en del av sina partikamrater
            under den tiden inte heller ha förstått att han satt i en regering.
            Man klagade över den elaka oppositionen, som inte ville genomföra
            regeringens förslag. Jag tycker faktiskt att det är regeringens
            ansvar att få sina förslag genomförda. Det är regeringens resultat
            i riksdagen som räknas.
          </note>
          <note n="2db34249">
            Jag vill dessutom upplysa Per Westerberg om att vi har en låg
            bolagsskatt i Sverige. Det har t.o.m. gått så långt att Industriförbundets
            ordförande Bo Rydin häromdagen i en intervju i Veckans Affärer
            försvarade värnskatten.
          </note>
          <note n="9339fbe8">
            Anf. 132 PER WESTERBERG (m) replik
          </note>
          <note n="d9f46953">
            Herr talman! Först vill jag notera att ansvaret för statsfinanserna
            i mycket stor utsträckning baserar sig på vad som hände under
            80-talet. Jag delar den uppfattningen att det kan finnas ett i
            viss mån delat ansvar, men huvudansvaret låg på den gamla regeringen.
          </note>
          <note n="d73b71c0">
            Under den gångna mandatperioden visade socialdemokratin inte
            någon vilja till budgetnedskärningar utan talade bara om utgiftsexpansion,
            som ytterligare skulle undergräva statsfinanserna. Vad vi anmälde
            var en linje för att försöka att stegvis sanera statsfinanserna
            fram till 1998 för att få budgetbalans, samtidigt som vi orkade
            med mycket stora förändringar av beskattningen av riskkapital
            och av företag - de företag som skall ge de nya jobben och som
            är de enda som kan skapa tillväxt. Vi gjorde betydande satsningar
            på kompetensutveckling, forskning och utbildning, det som skall
            göra svensk arbetskraft mer konkurrenskraftig och därmed skapa
            förutsättningar för bra löner även i framtiden utan att vi blir
            utkonkurrerade av låglöneländerna.
          </note>
          <note n="f7b1be06">
            Vi gjorde satsningar som innebar att vi i praktiken genomförde
            småföretagarvärldens hela agenda från
          </note>
          <note n="3f85b9a3">
            1991 för att råda bot på den brist på småföretagande som vi har
            i vårt land. Vi fick i viss mån - det erkänner jag gärna - stöd
            från Vänsterpartiet men nästan på varenda enskild punkt motstånd
            från Socialdemokraterna.
          </note>
          <note n="53bd4f7a">
            Anf. 133 Näringsminister STEN
          </note>
          <note n="b17c5aa3">
            HECKSCHER (s)
          </note>
          <note n="db00159d">
            Herr talman! Jag tycker att Per Westerberg rör sig i rätt riktning.
            Han talar nu åtminstone om delat ansvar, och det gläder mig.
          </note>
          <note n="cec57133">
            Jag är inte säker på att Per Westerberg skall slå sig så mycket
            för bröstet när det gäller t.ex. riskkapitalförsörjningen. Det
            tycks vara så att Per Westerbergs forna regeringskamrater numera
            ganska öppet tar avstånd från den konstruktion som genomfördes
            under den förra regeringen. Alla konstaterar numera att den inte
            fyllde de syften som den avsåg att fylla. Det är t.o.m. så att
            många av de forna regeringspartierna nu ställer sig bakom regeringens
            förslag om att ompröva statens insatser i form av ett visst engagemang
            i
          </note>
          <note n="7b7e4015">
            Atle och Bure. Det här skall man nog tala litet tyst om. Vi får
            här vara med om att städa upp.
          </note>
          <note n="38a44a69">
            Under tre år, Per Westerberg, försämrades vårt lands finanser
            med åtskilliga hundra miljarder, och det är vad som räknas. Att
            man ville genomföra allas önskemål om småföretagarpolitiken låter
            ju bra, men att man gjorde det just på det viset har möjligen
            bidragit till att vi nu med varsam och försiktig hand får städa
            upp i den röra som åstadkoms med Per Westerberg som föredragande
            i regeringen.
          </note>
          <note n="391da1c9">
            Anf. 134 KJELL ERICSSON (c) replik
          </note>
          <note n="9387bf3b">
            Herr talman! Näringsministern uttryckte sig mycket positivt om
            företagsamheten och näringslivet, och det är positivt och bra.
            Jag hoppas bara att han har också regeringen i övrigt med sig.
            De åtgärder som man har vidtagit för att höja skatter och avgifter
            är ju inte speciellt positiva, vilket jag också tog upp i mitt
            huvudanförande.
          </note>
          <note n="8e307bf5">
            Åtgärder för sysselsättningen är en mycket stor del av arbetet
            med att komma till rätta med statsskulden, och man ökar inte sysselsättningen
            genom att höja skatter och avgifter, som nu har skett, utan det
            är att straffa företagsamheten. På det sättet får man inte fram
            nya arbetstillfällen.
          </note>
          <note n="77a55d92">
            Jag vill här referera till Carl Johan Åberg, som i
          </note>
          <note n="6bbc46b0">
            Dagens citat i Dagens Industri säger att vi borde ha dubbelt
            så stora industriinvesteringar som de vi nu har. Problemet är
            att de företag som gör stora pengar tjänar mer på att placera
            dem passivt än på att placera dem aktivt. Ju högre skatten är,
            desto mindre lönar det sig att ta en risk. Därför måste skatterna
            sänkas.
          </note>
          <note n="62db6591">
            Jag tycker att detta visar på ett ganska betydande dilemma. Man
            klarar inte att skapa nya jobb genom att höja skatter och avgifter,
            och därför vill vi från
          </note>
          <note n="b49ab998">
            Centerns sida sänka dem, inte minst för småföretagsamheten.
          </note>
          <note n="db8bb237">
            Vad gäller återställare vill jag säga att det har skett en rad
            återställanden, inte minst inom arbetsrätten.
          </note>
          <note n="ce212190">
            Man försöker på något sätt att negligera den, som om den inte
            skulle vara så viktig, men den har haft stor betydelse, inte minst
            för småföretagsamheten. Det har framförts många budskap om att
            den har varit viktig, t.ex. att det funnits möjligheter till provanställning.
          </note>
          <note n="281274ba">
            Men nu återställer man reglerna, och sedan detta har skett säger
            ni att ni skall utreda vad som skall hända med den i framtiden.
            Det kanske då blir så som Göran
          </note>
          <note n="73a68d32">
            Hägglund tidigare sade, återställare på återställare på återställare.
          </note>
          <note n="2def6b5e">
            Det här är ett konstigt sätt att agera. Genom det får man inte
            de långsiktiga spelregler som vi så gärna önskar oss. Också när
            det gäller bl.a. skatter bör man se till att få en långsiktighet,
            och en sådan eftersträvar vi.
          </note>
          <note n="af02faf2">
            Anf. 135 Näringsminister STEN
          </note>
          <note n="b17c5aa3">
            HECKSCHER (s)
          </note>
          <note n="4db28275">
            Herr talman! Jag vill först säga att jag kan förstå att de som
            har haft erfarenhet av den förra regeringen har trott att man
            kan ställa statsråd mot varandra. Det var väl inte så svårt i
            en fyrpartiregering. Dagens regering utgör ett kollektiv enligt
            regeringsformen och tar ett kollektivt ansvar för alla sina beslut.
            Jag står alltså bakom alla de beslut som regeringen har fattat,
            likaväl som Göran Persson och andra står bakom alla beslut i de
            ärenden där jag har varit föredragande.
          </note>
          <note n="a992e3f0">
            Vad gäller höjningar av skatter och avgifter vill jag säga, kära
            vänner, att det inte räcker med fromma förhoppningar om att allt
            skall bli bättre. Vi har en statsfinansiell kris av den karaktären
            att den typen av förhoppningar inte räcker. Det är alldeles uppenbart
            att vi också måste utöka inkomstsidan. Vi måste både höja inkomsterna
            och sänka utgifterna, och det måste göras konkret. Det är möjligt
            att vi senare, om operationen lyckas, kan få det litet roligare.
          </note>
          <note n="61a6bfa7">
            Beträffande arbetsrätten: Om det nu var så viktigt att åstadkomma
            förändringarna i arbetsrätten, varför valde man att genomföra
            det i konfrontation, när man praktiskt taget visste att man skulle
            förlora nästa val och därmed få en återgång? Det är precis det
            arbetssätt som leder till att man inte får fasta spelregler. Den
            som vill ha fasta spelregler måste faktiskt göra sig mödan att
            komma överens med tillräckligt många för att reformen skall överleva
            också ett regeringsskifte.
          </note>
          <note n="f8f25bd6">
            Anf. 136 KJELL ERICSSON (c) replik
          </note>
          <note n="8dc2a7f9">
            Herr talman! Jag vill än en gång säga att jag tycker att det
            är bra att näringsministern uttalar sig positivt om företagsamheten.
            Även hans skrivningar i budgetpropositionen är bra. Men man har,
            som jag sagt, från regeringens sida inte levt som man lärt när
            man gjort alla sina återställare. Jag hoppas att det skall bli
            en bättring i fortsättningen.
          </note>
          <note n="d3752f6c">
            Beträffande arbetsrätten vill jag säga att det är lika vilket
            förslag det än rör sig om: Om det i ett visst läge finns majoritet
            för ett förslag, beslutar vi om det.
          </note>
          <note n="8919d27b">
            Sedan måste man gilla läget. Om man river upp beslutet, måste
            vi i vår tur riva upp det ställningstagandet igen. Då får man
            inte någon långsiktighet, som jag här också har sagt.
          </note>
          <note n="19292542">
            I det rådande statsfinansiella läget vill vi alla spara. Vi har
            i en ekonomisk-politisk motion talat om hur vi tänker och hur
            vi vill spara, men vi lägger inte fram förslag om nya reformer,
            t.ex. om avskaffande av karensdagen, som skulle kosta mycket pengar.
            Detsamma gäller förslaget om NYS, RAS eller vad det skall kallas,
            dvs. att ge bidrag för nyanställningar i företag som ändå skulle
            ha nyanställt. Det är bortkastade pengar.
          </note>
          <note n="32770d85">
            Jämför detta med de 800 miljoner som satsades på småföretagsutveckling
            under den förra mandatperioden och som har givit många nya jobb
            ute i landet, vilka kostade bara 60 000 - 80 000 kr per person.
          </note>
          <note n="5ac4cc29">
            Det föreslagna stödet har förkastats av de flesta, bl.a. av AMS,
            som säger att det kommer att leda bara till 5 000 -10 000 nya
            jobb. Det skulle innebära att stödet skulle kosta mellan 500 000
            och 1 miljon kronor per jobb. Det är att kasta pengar i sjön.
          </note>
          <note n="8128e6a3">
            Vi vill från Centerns sida ha en sådan satsning som näringsministern
            själv beskriver, på långsiktiga och riktiga åtgärder för att ge
            bra villkor för företagsamheten.
          </note>
          <note n="16b6f5ea">
            Anf. 137 Näringsminister STEN
          </note>
          <note n="b17c5aa3">
            HECKSCHER (s)
          </note>
          <note n="b055eb32">
            Herr talman! För tids vinnande kan vi väl låta karensdagsdiskussionen
            anstå till den därtill avsedda delen av den allmänpolitiska debatten.
            Detsamma bör gälla beträffande sysselsättningspollitiken. Därmed
            förnekar jag inte att frågorna hänger ihop, men jag hinner inte
            med att diskutera också de sakerna.
          </note>
          <note n="454f30e1">
            När det gäller arbetsrätten tror jag att Kjell Ericsson och jag
            möjligen kan vara ense om att om man blir överens på rätt sätt
            och inte med knappa riksdagsmajoriteter driver igenom åtgärder,
            mot en opposition som förklarar sin avsikt att ändra på besluten
            om man får en möjlighet till det, blir förutsättningarna något
            större för hållbara lösningar, men det var vad den förra regeringen
            gjorde.
          </note>
          <note n="ba0df9ff">
            Det här får inte undanskymma det som Kjell
          </note>
          <note n="d4922ced">
            Ericsson här sagt två gånger och som även jag tidigare har sagt,
            att det finns en god grund för ett framtida samarbete. Jag finner
            detta inte minst när jag läser motionerna från Centerpartiet.
            Jag ser fram emot det kommande samarbetet, och jag skall minsann
            sträva efter att vi får de hållbara lösningar som både Kjell
          </note>
          <note n="4d16be7b">
            Ericsson och jag tycks vilja ha.
          </note>
          <note n="033de0c7">
            Anf. 138 EVA FLYBORG (fp) replik
          </note>
          <note n="c114cf1f">
            Herr talman! Näringsministern förärade mig en kommentar, som
            jag i min tur gärna vill kommentera.
          </note>
          <note n="20a50c67">
            Det är riktigt att näringspolitiken måste sättas in i sitt sammanhang.
            Man måste se helheten. Just därför är helheten så svår att förstå
            i Socialdemokraternas politik. 7 miljarder i bidrag med ena handen,
            samtidigt som återställarna gör företagandet mycket svårare och
            tuffare.
          </note>
          <note n="9434a5e4">
            Sten Heckscher kommenterade bankerna. De lånade ut för mycket
            under 80-talet - det var problemet då - men nu lånar de ut alldeles
            för litet, och därför är det problem med kapital till företagen.
          </note>
          <note n="203b982f">
            Breda uppgörelser är ett populärt uttryck för dagen. Det förutsätter
            också en helhetssyn. Socialdemokraterna har enligt min mening
            själva blockerat detta genom att återvända till klassiska socialdemokratiska
            dogmer och återställare av sällan skådat slag.
          </note>
          <note n="1b1b1240">
            Det vet väl Sten Heckscher också, att man inte får lov att bara
            plocka russinen ur kakan. Vill man ha efterrätt, måste man dess
            värre också äta huvudrätten, och det är den som vi har litet svårt
            för.
          </note>
          <note n="90f0f57a">
            Anf. 139 Näringsminister STEN
          </note>
          <note n="b17c5aa3">
            HECKSCHER (s)
          </note>
          <note n="21ea9529">
            Herr talman! Jag tycker nog att vi försöker äta både huvudrätt
            och efterrätt. Jag lämnar aldrig något på tallriken och har heller
            inte för avsikt att lämna havererade statsfinanser på den. Den
            helheten tycker jag också är viktig.
          </note>
          <note n="96cffc6b">
            I politiken ingår radikala utgiftsnedskärningar, radikala inkomsthöjningar
            och satsningar på åtgärder som vi uppfattar som strategiskt viktiga.
            Det är en besvärlig mix att göra, och det är möjligt att man kan
            diskutera detaljer i den, men att man måste göra alla de här tre
            sakerna på en gång, kan vi förmodligen vara överens om. Det är
            nödvändigt, för annars står det still.
          </note>
          <note n="04cc8202">
            I fråga om bankerna håller jag med. Det är inte bara en del partier
            som har eftervalsbaksmälla, utan det är alldeles klart att bankerna
            har bankkrisbaksmälla.
          </note>
          <note n="6b89e7ad">
            När vi resonerar med företrädare för bankerna, medger de inte
            sällan att det är ett problem att samma människor som har fått
            stark och berättigad kritik för misstag före bankkrisen nu skall
            förse företagen med lånekapital.
          </note>
          <note n="8d09412a">
            Vi arbetar med den frågan. Dock kan ju inte regeringen gå in
            och säga till bankerna att låna ut mer pengar. Det vore oss också
            främmande att göra. Men systemet fungerar inte riktigt bra, och
            vi har våra ögon på det.
          </note>
          <note n="455d1548">
            Ytterligare en punkt, där jag tror att Eva Flyborg och jag säkert
            kan bli överens.
          </note>
          <note n="7e7a96fd">
            Anf. 140 EVA GOËS (mp) replik
          </note>
          <note n="ecc360c2">
            Herr talman! Jag får haka på det Sten Heckscher sade om att satsa
            på tjänstesektorn. Vi vet att informationsteknologin är framtiden,
            att den är här och nu, men det gäller även energisektorn. Solen
            är faktiskt grunden, motorn i hela energisystemet och i vårt samhälle.
          </note>
          <note n="1a684eca">
            Det behövs en synvända, och som jag sade tidigare verkar det
            vara dåliga rådgivare. Jag har läst boken
          </note>
          <note n="821c41aa">
            Uthålligt ledarskap av Lars Bern och funnit den mycket underhållande
            och mycket bra. Han framhäver att effektiv energiteknik och vetenskap
            är frälsningen i vårt samhälle.
          </note>
          <note n="3e21b2eb">
            I Kanada har man bevisat att satsningar på energieffektivisering,
            vilket är sparad el och energi - man kan tala om negawatt i stället
            för megawatt - ger ekonomisk tillväxt. Man har en regional utveckling,
            man har förbättrat miljön, och man har fått inhemska arbetstillfällen.
          </note>
          <note n="a8032395">
            Så det här är verkligen en lukrativ marknad och potential som
            vi politiker behöver hjälpa till för att styra in på rätt spår.
            Jag undrar då: Vilken medicin har Sten Heckscher när det gäller
            just den här sektorn?
          </note>
          <note n="4dbdef41">
            Anf. 141 Näringsminister STEN
          </note>
          <note n="b17c5aa3">
            HECKSCHER (s)
          </note>
          <note n="1d78380d">
            Herr talman! Jörgen Andersson är ansvarig för energifrågorna
            i regeringen, som Eva Goës mycket väl vet. Det är ett utomordentligt
            viktigt område, där regeringen nu koncentrerar stora resurser.
            Det satsas jättelika belopp för forskning på energisidan, varav
            staten svarar för mycket. Jag har inte beloppet precis aktuellt
            för mig, men frågan ägnas stor uppmärksamhet på det viset.
          </note>
          <note n="47e20f28">
            Det finns en energikommission, vilket Eva Goës också mycket väl
            vet, som arbetar med de här frågorna. Kommissionen arbetar hårt
            och relativt fort.
          </note>
          <note n="e7a3766e">
            Ambitionen är återigen att nå en bred politisk uppgörelse om
            energifrågans framtid, i god svensk tradition.
          </note>
          <note n="95fe6aa9">
            I den typen av viktiga beslut måste vi försöka se till att komma
            överens brett.
          </note>
          <note n="d2fef11f">
            När det gäller vilka rådgivare vi anlitar tror jag att mångfalden
            borde tillfredsställa Eva Goës.
          </note>
          <note n="127827d9">
            Anf. 142 EVA GOËS (mp) replik
          </note>
          <note n="13a8d207">
            Herr talman! Jag önskar att flera hade kommit till tals i Energikommissionens
            expertgrupper, kanske från miljörörelser och Naturliga steget.
            Vad jag har hört, har de inte varit närvarande.
          </note>
          <note n="0584cf90">
            Danmark, Kina, Tyskland och USA har satt i gång omfattande projekt
            när det gäller t.ex. vindkraftsutveckling. Vi vet också att Nuteks
            ena avdelning, Effektiv energianvändning, jobbar med teknikupphandling
            som har gett väldigt fina resultat. Vad vi då förordar från Miljöpartiets
            sida är naturligtvis en skatteväxling, så att det blir en grön
            offentlig satsning och att det blir gröna affärsidéer som slår
            igenom.
          </note>
          <note n="4bc230b5">
            Det är politiska styrmedel som behövs, inte bara sådana som har
            att göra med ekonomi utan även lagar.
          </note>
          <note n="80779a05">
            Som det ser ut i dag har man inte tagit ett enda konkret steg
            för att avveckla kärnkraften. Den 2 juni 1992
          </note>
          <note n="c68a6825">
            hade vi en hearing, en s.k. kontrollstation, i riksdagen.
          </note>
          <note n="e41e1d72">
            Då framkom att man inte hade tagit ett enda konkret steg för
            att avveckla kärnkraften, på grund av att det inte fanns någon
            lag. Därför efterlyser vi en lag om att avveckla kärnkraften.
          </note>
          <note n="d51eb59d">
            Men det är oerhört viktigt också att se till att styrinstrumenten
            gör att vi får en synvända inom samhället och inom forskningen.
            Än så länge ser vi att det är big science, big toys for big boys,
            som slår igenom.
          </note>
          <note n="ae22bdf5">
            Det är inte behoven i samhället som styr. Man har än så länge
            inte tagit kretsloppssamhället på allvar. Jag vill se en förändring
            av forskningens inriktning.
          </note>
          <note n="1f72aa11">
            Anf. 143 Näringsminister STEN
          </note>
          <note n="b17c5aa3">
            HECKSCHER (s)
          </note>
          <note n="47c74a17">
            Herr talman! Helt kort. Jag tror att den statliga insatsen för
            energiforskning i budgetförslaget ligger på nästan en halv miljard,
            någonting i den stilen. Det är mycket.
          </note>
          <note n="c2e03f62">
            Jag håller med Eva Goës om att åtskilliga aktörer har skäl att
            se mycket allvarligt på energifrågan. Vilka som kommer till tals
            på möten med Energikommissionen kan jag inte ge några detaljer
            om, för det vet jag ärligt talat inte. Men jag är övertygad om
            att de är många.
          </note>
          <note n="00a5d976">
            Dessutom finns det anledning att nämna att det enda sättet att
            komma till tals faktiskt inte är att vara med på sammanträden.
            Man kan komma till tals på många andra sätt, bl.a. genom att skriva
            och bli läst.
          </note>
          <note n="c862866e">
            Jag är fullständigt övertygad om att alla ledamöter i Energikommissionen
            nyfiket och hungrigt tar del av alla de bidrag som kommer från
            olika håll.
          </note>
          <note n="a63867a8">
            Anf. 144 GÖRAN HÄGGLUND (kds) replik
          </note>
          <note n="fe41045a">
            Herr talman! Först vill jag ta upp det näringsministern sade
            om att han kände igen en del formuleringar, nämligen att Sverige
            behöver för framtiden både företag och företagare. Det är väl
            glädjande i så fall, för ett problem som vi från annat håll många
            gånger har kritiserat är ju Socialdemokraternas syn att vi behöver
            företag, samtidigt som de har bedrivit en politik som gjort det
            väldigt svårt att vara företagare och att starta företag i Sverige.
          </note>
          <note n="ee6c624e">
            Om orden i regeringsförklaringen också kan få ett innehåll, så
            kan det hända mycket spännande på det här området framöver.
          </note>
          <note n="eb5350ec">
            Fasta spelregler är naturligtvis av oerhört stor betydelse. Men
            det spelar också roll vilka spelreglerna är. Bara fasthet är ju
            inte bra, utan det måste också vara ett vettigt innehåll i dem.
          </note>
          <note n="7d1f020f">
            Ändringarna i arbetsrätten föregicks av en omfattande utredning.
            Regeringen fastnade, om jag minns rätt, sommaren 1992 för en lösning
            som innebar en del förändringar på arbetsrättens område, dock
            betydligt mindre än vad utredningen hade varit inne på.
          </note>
          <note n="dfb268d3">
            Som jag uppfattade det, var regeringen i det läget inte i direkt
            konfrontation med den dåvarande socialdemokratiska oppositionen.
            Då fanns det många företrädare för Socialdemokratin som i den
            allmänna debatten såg framför sig möjligheter till uppluckring
            av arbetsrätten, men den inställningen förändrades sedan.
          </note>
          <note n="098cffd4">
            Jag tänkte sedan komma tillbaks till det jag pratade om i mitt
            anförande, dvs. arbetsrätten och riskvilligt kapital. Det gäller
            dubbelbeskattningen på kapital.
          </note>
          <note n="3befa260">
            Skall vi tolka statsrådets besked om fasta spelregler som att
            Socialdemokraterna inte ser över möjligheterna att förändra arbetsrätten
            till förmån framför allt för de små företagen och som att man
            inte tittar vidare på frågan om riskkapitalbeskattningen?
          </note>
          <note n="aaf19f4f">
            Anf. 145 Näringsminister STEN
          </note>
          <note n="b17c5aa3">
            HECKSCHER (s)
          </note>
          <note n="1701288a">
            För det första vill jag säga att jag är glad att Göran
          </note>
          <note n="f6a356d2">
            Hägglund bär regeringsförklaringen så nära hjärtat som han tydligen
            gör.
          </note>
          <note n="96b1d0ed">
            För det andra: När det gäller relation till företagare vill jag
            säga att vi har väldigt mycket kontakter med företagare av olika
            slag i olika typer av företag -
          </note>
          <note n="8d5dd816">
            stora och små företag, företag i olika delar av landet osv. Jag
            vill påstå att vi för en mycket levande dialog som jag tycker
            är givande. Jag får också tecken från företagen på att de tycker
            att det är givande. Vi har också ett särskilt råd för småföretagarfrågor
            där vi arbetar mycket informellt. Jag tycker att det arbetet är
            lovande.
          </note>
          <note n="b1ee6e83">
            När det gäller arbetsrätten finns det en beredskap på olika håll
            för att försöka åstadkomma mer flexibla lösningar. Det är ingen
            tvekan om att 70-talets arbetsrätt var litet betongaktig. Det
            är i varje fall inte den arbetsrätt vi behöver i dag. Det tror
            jag är helt klart.
          </note>
          <note n="88db546b">
            Det finns en beredskap från t.ex. företrädare för fackliga organisationer
            för att finna nya lösningar. Det är just när man kan finna nya
            lösningar som parterna och som många partier accepterar som man
            kan få det bra. Det är då det kan bli hållbart. Här finns en beredskap
            också från regeringens sida för att företa sådana förändringar.
            Jag tror nog att vi skall kunna hitta bra lösningar också på arbetsrättens
            område utan att använda den typ av metoder som användes i våras.
          </note>
          <note n="ef5224c0">
            Anf. 146 GÖRAN HÄGGLUND (kds) replik
          </note>
          <note n="a66e26de">
            Herr talman! Det var ett intressant besked som vi kan ta fasta
            på: Statsrådet säger att det finns en beredskap i regeringen eller
            näraliggande organisationer för att överväga förändringar på arbetsrättens
            område. Vi får se vad det kan komma att innebära i praktiken.
          </note>
          <note n="d93ce58d">
            Jag skall använda sista minuten till att upprepa en annan fråga
            som jag ställde när det gällde bristen på eller avsaknaden av
            nya expanderande företag i Sverige. Vi förnyar stocken av företag
            alltför långsamt.
          </note>
          <note n="60496e51">
            Vilka åtgärder är det riktigt att vidta i ett sådant läge? Man
            kan naturligtvis föra ett resonemang om att vi allmänt måste få
            upp köpkraften osv. Men vilka åtgärder riktade gentemot företagen
            kan motverka de försämringar som har skett i form av arbetsrättsförändringar
            när det gäller beskattningen av företagen och försämring av kvittningsrätten?
            Hur kan vi få till stånd de nya företag som vi alla är överens
            om är av avgörande betydelse för vårt lands framtid?
          </note>
          <note n="9761674f">
            Anf. 147 Näringsminister STEN
          </note>
          <note n="b17c5aa3">
            HECKSCHER (s)
          </note>
          <note n="c27ddb0a">
            Herr talman! Jag ser fram emot fortsatta diskussioner med Göran
            Hägglund om detta när vi har mer tid. Låt mig bara rent punktvis
            säga några saker.
          </note>
          <note n="18cb30fb">
            Det är viktigt att ta de bidragsformer för t.ex. nystart som
            finns på allvar. Jag vill gärna säga att det inte bara gäller
            bidragsformer. Jag har på olika jobb jag haft i mitt liv konstaterat
            att man tenderar att se alldeles för mycket och isolerat till
            pengar. Omgivnigen för företagare är väl så viktig. Företagare
            har ofta en idé, och tror att det räcker med den idéen för att
            skära guld med täljkniv, när man i själva verket saknar en väldig
            massa olika relevant och strategiskt viktig kompetens.
          </note>
          <note n="76e4bfcb">
            Det leder över till att kompetensfrågorna fordrar ytterligare
            uppmärksamhet. Det förslag som riksdagen så småningom får om särskilda
            utbildningssatsningar vad gäller teknik och naturvetenskap kan
            t.ex. vara viktig här. Det gäller att få ut fler akademiker i
            småföretagen. Teknikfrågan är viktig.
          </note>
          <note n="2931c13f">
            För den uppmärksamme läsaren av budgetpropositionen finns det
            en hel del sådana uppslag, men jag medger gärna att det finns
            utrymme för ytterligare nytänkande. Jag ser fram emot att vi skall
            kunna åstadkomma det.
          </note>
          <note n="04be3c36">
            Anf. 148 YVONNE RUWAIDA (mp)
          </note>
          <note n="c6adb144">
            Herr talman! Vi har talat om det viktiga i att från statens sida
            ha klara spelregler för företag, men däremot ingenting om de spelregler
            som skall finnas mellan producenten och konsumenten.
          </note>
          <note n="f54e79ea">
            God miljö är hög standard. Vi skall inte sänka vår levnadsstandard
            för att rädda miljön av den enkla anledningen att bättre miljö
            och en hållbar utveckling innebär höjd levnadsstandard.
          </note>
          <note n="0b0ef2b9">
            Däremot måste vi förändra vår materiella konsumtion: vad vi köper,
            vad vi gör med uttjänta varor, hur vi reser m.m. Vår dagliga roll
            som konsument är oerhört viktig.
          </note>
          <note n="ae2413a7">
            Det är intressant att jämföra dagens situation med den som rådde
            då de grundläggande ekonomiska teorierna utformades. Den fria
            konkurrensen hade helt andra förutsättningar att fungera bra i
            1700-talets lokala samhällen och bidrog till en förbättrad levnadsstandard.
            På den tiden var de tillverkade produkterna sådana, att man kunde
            bedöma råvaror, utförande, produktionsförhållanden och funktion.
            Det allra mesta tillverkades inom hushållens ram.
          </note>
          <note n="94430bc3">
            Målet med marknadsekonomi är att effektivt utnyttja resurserna.
            Människor skall få så bra varor och tjänster som möjligt till
            ett så lågt pris som möjligt.
          </note>
          <note n="89c166a2">
            Med andra ord skall man få god kvalitet till låga priser.
          </note>
          <note n="f7c30078">
            Det är viktigt att vi inser att en fungerande marknadsekonomi
            kräver dels sociala och ekologiska regler från staten, dels kritiska
            och kunniga konsumenter som har möjlighet att göra medvetna val.
            Det är först då vi kan prata om valfrihet.
          </note>
          <note n="eb22da15">
            En viktig grundsten är att man lätt får den information man behöver
            om en varas innehåll och dess produktionssätt. Det tillhör de
            mänskliga rättigheterna att man får full information om vad det
            är man köper.
          </note>
          <note n="4a8747f9">
            Det kravet kan tillgodoses genom fullständig innehållsdeklaration,
            miljövarudeklaration, olika märkningssystem och jämförelsepriser.
          </note>
          <note n="b3fb3967">
            Konsumentpolitiken försvarar oss alla - oss alla som konsumenter.
            Det är med den som med marknadsekonomin - det är oss den är till
            för.
          </note>
          <note n="ef2c5a26">
            Men man negligerar konsumentpolitiken i dag.
          </note>
          <note n="4392deff">
            Det märker vi bl.a. i denna allmänpolitiska debatt. Jag är den
            enda av alla talare som tar upp frågan under en tre dagars lång
            debatt.
          </note>
          <note n="c1005f01">
            Sverige måste värna konsumenternas rätt till hårdare gränsvärden
            och bestämmelser om vilka ämnen som får ingå i våra livsmedel.
            Det gäller genmanipulerad och bestrålad mat, men också en mängd
            tillsatser som vi sedan en längre tid sluppit, men som nu är på
            väg tillbaks i och med EU-medlemskapet.
          </note>
          <note n="84cd1f5f">
            EU-medlemskapet har inneburit att många affärer inte uppger jämförelsepris
            när det gäller frukt och grönsaker. Konsumentverket har nu uppmanat
            dagligvaruhandeln att sluta med detta oskick, och det är positivt.
            Men detta exempel visar på de problem som medlemskapet i EU medför
            och hur viktigt det är att stärka konsumentpolitiken nu när vi
            har gått med i
          </note>
          <note n="6c11aff6">
            EU. Konsumentmakten skall likställas med producentinflytandet.
          </note>
          <note n="01928e0e">
            Inom EU har man regler, dvs. direktiv, när det gäller vad som
            får ingå i barnmat och olika mjölkersättningar. Dessa krav behöver
            producenterna inom
          </note>
          <note n="4ec3ab85">
            EU i dag inte uppfylla. Man får göra undantag i minst två år.
            Ändå är kraven mycket lägre ställda än de vi har i Sverige. Det
            visar på vilka som har makten inom
          </note>
          <note n="bd534f4a">
            EU. Producenterna har mycket mer makt än konsumenterna.
          </note>
          <note n="a14ecf7f">
            Varugenomströmningen i samhället har på kort tid blivit det största
            miljöproblemet i vår del av världen.
          </note>
          <note n="8be8ae17">
            En ny hållbar livsstil för global överlevnad krävs. Den måste
            växa fram genom en kombination av lagstiftning, ekonomiska styrmedel
            och ökade kunskaper.
          </note>
          <note n="a314993f">
            Ett sätt att främja konsumenternas möjlighet till effektiva val
            på marknaden är olika märkningssystem.
          </note>
          <note n="808a2388">
            Miljöeffektiva val stimuleras fram genom miljömärkningen. Den
            stimulerar också näringslivet att ta fram miljövänliga produkter.
          </note>
          <note n="c890962e">
            För att olika miljömärkningssystem skall kunna fungera krävs
            det att konsumenterna känner att systemen är trovärdiga, och detta
            förutsätter att tre villkor uppfylls. Ett är att man har specificerade
            krav på miljömärkningssystemet. Ett annat är att man förhindrar
            vilseledande miljöargument i marknadsföringen av varor och tjänster.
            Ett tredje är att kunskapen bland konsumenterna om de olika miljömärkningssystemen
            är stor.
          </note>
          <note n="0f089d4b">
            Svanen, som är det nordiska rådets miljömärkningssystem, har
            ett antal brister och kan skada miljömärkningens trovärdighet.
            Jag skall ge några exempel. Underlagsarbetena för Svanen är inte
            offentliga, och dokumenten saknar referenser. Miljömärkningssystemet
            finansieras delvis genom sålda miljömärkta produkter. Det finns
            en paragraf som förbjuder produkter som är märkta med svanen att
            även ha miljömärket "Bra miljöval". Däremot förbjuder man inte
          </note>
          <note n="d866b29b">
            EU:s miljömärkning.
          </note>
          <note n="c49119eb">
            Sverige bör framföra de brister som miljömärkningssystemet svanen
            har på Nordiska rådets möte i
          </note>
          <note n="8aed5567">
            Reykjavik, för att dessa skall tas bort. Annars finns en stor
            risk att vi kommer att förlora ett viktigt verktyg för att nå
            en mera hållbar konsumtion. Så är det t.ex. i
          </note>
          <note n="190a5400">
            USA. Där har miljömärkningssystemet förlorat all trovärdighet.
          </note>
          <note n="24b386e6">
            Konsumenterna kan bli en av de viktiga drivande krafterna i vår
            tid. Jag har många fler punkter som jag skulle kunna ta upp, men
            jag hinner inte. Vi får dock inte glömma bort att konsumenternas
            dagliga agerande påverkar dels deras privatekonomi, dels miljön,
            resurserna och hela samhällsekonomin. Utan en stark konsumentpolitik
            får vi bara en halv marknadsekonomi. Marknaden består av producenter
            och konsumenter. En fungerande demokratisk marknadsekonomi kräver
            medvetna konsumenter och att producenterna uppfyller vissa skyldigheter
            gentemot konsumenterna.
          </note>
          <note n="31012af9">
            Anf. 149 MARIE GRANLUND (s)
          </note>
          <note n="ceec8ede">
            Herr talman! Vi har här innan hört näringsministern redovisa
            vilka åtgärder vi socialdemokrater vill vidta för att åstadkomma
            ett väl fungerande näringsliv, hur företagen skall ges goda villkor
            för att kunna investera och expandera. Jag vill här ta upp ett
            område som framöver också kommer att ha mycket hög prioritet,
            ett område som har väldigt stor betydelse för ett framgångsrikt
            och sunt näringsliv. Det är kampen mot den ekonomiska brottsligheten.
          </note>
          <note n="4d7f455a">
            Den ekonomiska brottsligheten är utan tvivel ett oerhört allvarligt
            problem, både för enskilda företag och för samhället i stort.
            Ekobrottsligheten har i dag nått en sådan omfattning att den hotar
            grundvalarna för en väl fungerande ekonomi och det demokratiska
            samhällsskicket. I flera branscher har brottsligheten blivit en
            förutsättning för att driva näringsverksamhet.
          </note>
          <note n="afd4adbc">
            Vi vet att ekobrotten kostar skattebetalarna i storleksklassen
            100 miljarder kronor årligen. Det handlar om skattebedrägerier,
            valutabrott, andra former av bedrägerier och gäldenärsbrott. Den
            ekonomiska brottsligheten har numera inte sällan också samband
            med annan grov kriminalitet, genom att pengar från narkotikahandel
            eller annan olaglig verksamhet tvättas och sedan används i affärsverksamheten.
          </note>
          <note n="a9f37264">
            Det är många som drabbas. En del blir arbetslösa i samband med
            konkurser. Seriösa företagare mister sina företag eller dras själva
            in i brottsligheten. Myndigheternas arbete blir svårare och mer
            tungrott.
          </note>
          <note n="cd52227b">
            De direkta skadorna som drabbar fordringsägare, kunder och anställda
            kan beskrivas som en ekonomisk överföring från offren till det
            brottsliga företaget.
          </note>
          <note n="0e820ee5">
            Men förutom de ekonomiska förlusterna som denna brottslighet
            orsakar för enskilda och det allmänna utgör den också ett hot
            mot det känsliga nätverk av förtroende och därmed förutsägbarhet
            som är en av de absolut viktigaste förutsättningarna för en väl
            fungerande marknadsekonomi. Den ekonomiska brottsligheten snedvrider
            den fria konkurrensen samtidigt som moralen påverkas.
          </note>
          <note n="cd836774">
            Genom ekonomisk brottslighet får ineffektiva företag ökade möjligheter
            att överleva. Detta sker på bekostnad av hederliga och effektiva
            företag. Det leder till att den sunda konkurrensen dämpas och
            den ekonomiska effektiviteten minskar. Branscher med många svarta
            företag har ofta en svagare konkurrens, lägre utvecklingstakt,
            lägre kvalitet på produkterna och en större prisspridning än branscher
            med få svarta företag.
          </note>
          <note n="52a51578">
            En annan viktig aspekt som ibland glöms bort är att den ekonomiska
            brottsligheten tär och gnager på samhällssolidariteten. Om människor
            upplever att vissa kan undandra sig att bidra till att finansiera
            vår gemensamma sektor finns det en uppenbar risk att skattefiffel
            och svartarbete sprider sig. Vad får den unga för bild av vårt
            samhälle när hon första gången får sin lön och den består av svarta
            pengar? Den onda cirkeln blir ett faktum.
          </note>
          <note n="f51643a4">
            Samhällets insatser mot den ekonomiska brottsligheten är i dag
            helt otillräckliga. Dessutom finns det stora brister i rättsväsendets
            förmåga att hantera dessa brott. Tidsfördröjningarna är alltför
            långa, och många brott hinner inte utredas innan de preskriberas.
          </note>
          <note n="1baeae8a">
            Samhällets insatser måste därför kraftigt ökas när det gäller
            att förebygga och ingripa mot ekonomisk brottslighet. Brotten
            måste förebyggas och förhindras både genom lagstiftning och kontroll.
          </note>
          <note n="1d280b45">
            Men statliga åtgärder är inte tillräckliga. Även näringslivets
            egen medverkan behövs. Det är viktigt att öka risken för upptäckt
            av fusk och samtidigt stärka det gemensamma ansvaret för regelefterlevnaden.
          </note>
          <note n="498a193b">
            Värderingar, attityder och förebilder har ett stort inflytande.
          </note>
          <note n="e2ef7a91">
            Det är viktigt att vi nu har fått en regering som vill prioritera
            kampen mot den ekonomiska brottsligheten.
          </note>
          <note n="5462dc49">
            Herr talman! Vi är många som med spänning och förväntan ser fram
            emot den nyligen tillsatta samordningsgruppens arbete. Den har
            i uppgift att redovisa en strategi för att effektivisera kampen
            mot den ekonomiska brottsligheten. Vi kommer att få möjlighet
            framöver att diskutera den ekonomiska brottsligheten ingående
            här i kammaren. Redan i april skall arbetet redovisas. Det är
            bra, för det brådskar.
          </note>
          <note n="9dfa9a8e">
            Anf. 150 PER WESTERBERG (m) replik
          </note>
          <note n="b64c03ce">
            Herr talman! Först vill jag instämma mycket tydligt i Marie Granlunds
            vilja att bekämpa ekobrottsligheten. Jag vill även framhålla de
            ökade satsningar på ekoåklagare och ekopoliser som gjorts under
            de senaste två åren.
          </note>
          <note n="4e2216b2">
            Jag vill också få fram en ny konkurslagstiftning.
          </note>
          <note n="a835b70c">
            Den har i praktiken legat klar sedan försommaren och ännu inte
            kommit till riksdagen. Icke obetydliga delar av problemen med
            ekobrottsligheten finns inom detta område. Vi behöver en modern
            konkurslagstiftning.
          </note>
          <note n="2c2399f9">
            Det saknades under den gångna mandatperioden. Den gamla lagstiftningen,
            från tidigare regeringar, lämnade mycket övrigt att önska.
          </note>
          <note n="4aca9e9c">
            Jag har tidigare här i kammaren redogjort för hur många bekvämlighetskonkurser
            direkt har lett till betydande snedvridningar av konkurrensen.
            Man har icke klarat av samarbetet mellan ett antal myndigheter
            förrän under de senaste åren, inte minst efter initiativ av landshövdingen
            här i Stockholm för att komma åt ekobrottslighet inom bl.a. restaurangnäringen.
          </note>
          <note n="f4695caf">
            Herr talman! Jag vill bestrida det goda näringsklimat som den
            socialdemokratiska regeringen påstår sig ha åstadkommit under
            dessa fyra månader.
          </note>
          <note n="e6e04395">
            Det skulle i så fall vara höjd bolagsskatt, höjd skatt på aktieutdelningar,
            höjd skatt på riskkapital och mindre pengar till industrirelevant
            forskning. Man kan tycka att det är mycket, men det är inte något
            som förbättrar näringsklimatet.
          </note>
          <note n="64be03ea">
            Anf. 151 LENNART KLOCKARE (s)
          </note>
          <note n="11e57b6c">
            Herr talman! Jag kommer att tala om mineralprospektering. Den
            totala satsningen på prospektering i
          </note>
          <note n="70f2cd55">
            Sverige, både statlig och privat, låg i början av 1980-
          </note>
          <note n="43363a1d">
            talet på drygt 200 miljoner kronor årligen. I dag är summan nere
            i ca 65 miljoner kronor. Nedgången i prospekteringen beror i stor
            utsträckning på de beslut riksdagen fattade den 25 mars 1992 om
            att avveckla den statliga prospekteringen och lägga ner Nämnden
            för statens gruvegendomar.
          </note>
          <note n="87b3561e">
            För att ersätta den malm som årligen bryts i de två nordligaste
            länen, Norrbotten och Västerbotten, krävs att man hittar i genomsnitt
            8 miljoner ton malm per år.
          </note>
          <note n="7c8ac2bd">
            Det innebär en prospekteringsvolym på motsvarande
          </note>
          <note n="5f7dae3d">
            250 miljoner kronor. För att den nedåtgående trenden i mineralreserven
            skall brytas krävs att prospekteringsnivån ligger mellan 250 och
            300 miljoner kronor årligen.
          </note>
          <note n="da2dbc77">
            En uppenbar följd av den låga prospekteringsnivån i landet blir
            att allt färre brytvärda malmer kommer att hittas. Mineralreserven
            i de svenska ädel- och basmetallerna kommer, med något undantag,
            med nuvarande produktionstakt att vara tömda inom åtta år, om
            inte nya malmkvantiteter tillförs.
          </note>
          <note n="bb1bb169">
            En ökad totalprospektering ger på sikt flera brytvärda förekomster
            och därmed också flera arbetstillfällen inom gruvnäringen. Merparten
            av områdena med hög geologisk potential för nyfynd av malmer ligger
            i Norrlands inland, där arbetslösheten också är hög.
          </note>
          <note n="86961e37">
            Småskalig gruvverksamhet är mycket vanligt förekommande utomlands.
            Den nuvarande gruvnäringen domineras i huvudsak av två stora företag.
          </note>
          <note n="dd87df17">
            En ökad prospektering och därmed fler nya fyndigheter ger möjligheter
            för mindre företag att etablera sig samt investera och bryta både
            kända och nya fyndigheter. Detta skulle ge möjligheter att bedriva
            gruvverksamhet i mindre skala.
          </note>
          <note n="f386f8dd">
            Under de första nio månaderna 1994 har andelen mutsedlar, undersökningstillstånd,
            ökat kraftigt.
          </note>
          <note n="388ad9c3">
            Framför allt är det utländska företag som ökar i omfattning.
            De har börjat intressera sig för Sverige.
          </note>
          <note n="de52d10a">
            Det är internationellt känt att Sveriges berggrund erbjuder goda
            möjligheter till nya fynd av malmer och mineraler.
          </note>
          <note n="cc34e500">
            Herr talman! Samhället bör återta initiativet när det gäller
            prospektering av våra naturtillgångar.
          </note>
          <note n="06aa8fdd">
            Ett nytt prospekterings- eller investmentbolag, eller verk, med
            en annorlunda affärslogik än de båda stora företagen skulle bidra
            till att småskalig gruvverksamhet kunde etableras i ökad omfattning.
          </note>
          <note n="8d2ac1fc">
            Bolaget kunde vara helt eller delvis statligt, vilket innebär
            att även staten får en betydande insyn i prospekteringen och därmed
            i den framtida gruvnäringen.
          </note>
          <note n="c4cf50de">
            Dessutom kommer det svenska -statliga - ägandet av nya malmer
            och mineralfyndigheter att bli större.
          </note>
          <note n="050ae9c3">
            En lämplig placering av ett sådant här nytt bolag/verk skulle
            naturligtvis kunna vara Norrbotten, med hänsyn till närheten till
            de platser där verksamheten skall bedrivas.
          </note>
          <note n="2bcddbb7">
            Finansieringen skulle kunna lösas på flera sätt.
          </note>
          <note n="c0301469">
            Bl.a. skulle företaget kunna introduceras på den svenska börsen
            eller på en utländsk börs. Staten skulle kunna kapitalisera företaget
            initialt. Senare får man ta ställning till om privata intressen
            kan ta över delar eller hela verksamheten.
          </note>
          <note n="5ffcef29">
            Herr talman! Utbildning och forskning inom geoområdet ligger
            i dag på en mycket låg nivå. Det finns en betydande risk att ytterligare
            forskning försvinner.
          </note>
          <note n="c1aff912">
            Med anledning av det rådande arbetsmarknadsläget för prospekteringsinriktade
            geovetare söker sig allt färre till denna utbildning. Detta kommer
            att vara till nackdel för framtiden, därför att det kommer att
            bli svårt att inom landet få tag i kvalificerade prospektörer.
          </note>
          <note n="994f65ae">
            En viktig effekt av ett statligt initiativ är att man visar på
            statsmakternas intresse och tilltro till branschens framtid. Vidare
            kommer företaget, i sin strävan att hålla en hög kunskapsnivå,
            att kunna initiera olika intressanta forskningsuppgifter.
          </note>
          <note n="f1c30a8a">
            För att bli framgångsrikt krävs det att det nya bolaget har en
            mycket hög kompetens samt är maximalt flexibelt. Företaget kommer
            därför i betydande omfattning att nyttja konsulter och entreprenörer
            för det direkta fältarbetet samt inleda ett nära samarbete med
            högskolor och universitet. Vi har ju redan en högskola i Luleå,
            som man naturligtvis kunde samarbeta med.
          </note>
          <note n="36e90803">
            Herr talman! Jag anser det mycket angeläget att samhället tar
            initiativ för att ta till vara de naturtillgångar som finns i
            landet, för att nyttja den kompetens som finns i dag och för att
            för framtiden utveckla kompetensen inom området.
          </note>
          <note n="c486e340">
            Anf. 152 PER WESTERBERG (m) replik
          </note>
          <note n="a69b1369">
            Herr talman! Den här frågan har en lång tradition i denna kammare.
            Vi har här i den svenska riksdagen satsat väldigt mycket pengar
            på prospekteringsverksamhet. Facit är förskräckande: nästan inga
            resultat alls.
          </note>
          <note n="b1cae757">
            Jag delar Lennart Klockares uppfattning att det behövs mer av
            gruvfyndigheter för att kunna utnyttja de mineraliseringar som
            är brytvärda, dvs. malmerna.
          </note>
          <note n="f11ac935">
            Det är därför som flera av oppositionspartierna vill se till
            att karteringsverksamheten fullföljs. Den är nämligen en förutsättning
            för prospekteringen. Jag tycker att Lennart Klockare skall tala
            med sina partivänner om den saken.
          </note>
          <note n="de74eaaa">
            När den kronandel, särskatt, som tidigare gällde för prospekteringen
            och fyndigheterna togs bort och vi öppnade för prospektering och
            för inmutningar även från icke svenska företag fick vi den stora
            tillströmning som på kort tid gett mycket positiva resultat.
          </note>
          <note n="eabe5703">
            Min slutsats är motsatsen till Lennart Klockares.
          </note>
          <note n="3af29e11">
            Bibehåll alltså öppenheten! Låt alla de som nu kommer in och
            vill leta efter mineraler skapa arbetstillfällen. Det får vara
            mindre av nya gruvor som kan vara lönsamma. Men se gärna till
            att vi upprätthåller en bra kartering. Då måste vi även se till
            att den socialdemokratiska regeringen är med på detta, för det
            är väl den som är just en bromskloss.
          </note>
          <note n="8105c9a4">
            Anf. 153 LENNART KLOCKARE (s) replik
          </note>
          <note n="d74a3de1">
            Fru talman! När det gäller statens engagemang i gruvnäringen
            visar det borgerliga beslutet från 1992
          </note>
          <note n="3858bef3">
            på effekterna här: Prospekteringen har gått ned väldigt kraftigt.
            Det gäller både enskilda och företag.
          </note>
          <note n="b37cf5ff">
            Den inriktning som jag här redovisat har inte prövats på nämnda
            sätt. Därför vågar mindre företag inte satsa på den. Således måste
            samhället gå in och vara med.
          </note>
          <note n="bf726c62">
            Samhället måste alltså starta upp den här verksamheten.
          </note>
          <note n="a48d0f43">
            Anf. 154 PER WESTERBERG (m) replik
          </note>
          <note n="08a8a55b">
            Fru talman! Först kan vi väl notera att de stora satsningarna
            från slutet av 70-talet, under hela 80-talet och fram på 90-talet
            nästan inte gett några som helst nya gruvor. Dessa pengar förlorades
            därmed i stor utsträckning.
          </note>
          <note n="1f88a4ad">
            Det var stor splittring på ett antal svenska myndigheter - alltifrån
            Nämnden för statens gruvegendom till SGAB och SGU. Det gav inte
            bra resultat.
          </note>
          <note n="065abd2d">
            Genom avregleringen har vi fått ett utomordentligt stort internationellt,
            och även svenskt, intresse för prospekteringen; med egna kapitalresurser
            och utan belastning på skattebetalarna. Det tycker jag att vi
            skall vara glada för.
          </note>
          <note n="3f229985">
            Jag håller med de fackföreningsledare som uttalat att de struntar
            i om arbetsgivaren är Wallenberg eller svenska staten eller om
            arbetsgivaren är utländsk. Det viktiga är att få bra, välbetalda
            jobb i Sverige. Den uppfattningen delar jag i stort sett även
            på detta område.
          </note>
          <note n="ca05ce8d">
            Anf. 155 LENNART KLOCKARE (s) replik
          </note>
          <note n="b1f69c38">
            Fru talman! Per Westerberg, såväl gamla karteringar som de nya
            karteringar som man måste söka och prospektera kan ge resultat.
            Det är inte varje ny prospektering som ger en gruva där man kan
            bryta.
          </note>
          <note n="87a64f12">
            Därför måste det vara fråga om stora satsningar och ett samhälleligt
            engagemang i frågan. Eljest vågar man inte satsa på det här.
          </note>
          <note n="afd2f5f6">
            Jag tycker att resultatet beträffande avvecklingen av det statliga
            engagemanget visar att prospekteringarna har gått ned jämfört
            med hur det var på 80-talet.
          </note>
          <note n="29131b22">
            Anf. 156 LAILA BÄCK (s)
          </note>
          <note n="b88810ca">
            Fru talman! Inom näringspolitiken finns det ett stort antal branscher.
            Föregående talare tog upp gruvnäringen. En annan bransch är skogsnäringen.
          </note>
          <note n="06e60eb9">
            Skogsindustrin och skogsbruket utgör tillsammans en av de viktigaste
            näringarna för Sverige. De har utvecklats till vår främsta exportnäring.
            Sågverken arbetar för högtryck för att hinna med alla order som
            kommer in. Pappersindustrin har ökat sin produktion med 6 % och
            har förbättrat sina ekonomiska resultat avsevärt.
          </note>
          <note n="9af5ad9c">
            Den här utvecklingen har också bidragit till ökad avverkning
            i den svenska skogen. Men även om avverkningen har ökat med närmare
            10 % på ett år är årsavverkningen betydligt lägre än den årliga
            tillväxten. Vi kan avverka en hel del mer, eftersom behovet är
            uppenbart i och med skogsindustrins ökade produktion. Vilken skogspolitik
            skall vi då inrikta oss på så att vi inte bara utnyttjar skogens
            fördelar?
          </note>
          <note n="b993a6ba">
            Den 1 januari 1994 trädde den skogspolitiska proposition i kraft
            som riksdagen beslutade om 1993.
          </note>
          <note n="fcaff90d">
            Den inriktar sig till stora delar på de skogsprinciper som antogs
            på FN:s miljökonferens i Rio de Janeiro
          </note>
          <note n="81f3b57c">
            1992.
          </note>
          <note n="e7ae1d0f">
            Eftersom skogsindustrin har stor betydelse för näringar som skogsbruk,
            transporter och verkstadsindustri är det viktigt att vi i Sverige
            följer de principer som antogs i Rio för att vi skall få ett långlivat
            skogsbruk.
          </note>
          <note n="c3cebbaf">
            I principerna betonas både utnyttjande och vård av skogarna.
            Vi måste ha både produktionsmål och miljömål i den svenska skogspolitiken.
            Dessa mål måste vara jämställda och väga lika tungt.
          </note>
          <note n="3c5b2e0d">
            Skogsägarna har påtagligt ökat sitt intresse och engagemang för
            naturvård och naturhänsyn. Detta kommer att motverka eventuella
            negativa tendenser som kan leda till minskad kvalitet i skogsskötseln.
          </note>
          <note n="75edec7d">
            Skogsägarnas ökade intresse gör att skogen och skogsmarken kan
            utnyttjas effektivt och ansvarsfullt så att den ger en uthållig
            och god avkastning. Det miljömål som gäller för skogsbruket är
            att skogsmarkens naturgivna produktionsförmåga skall bevaras.
          </note>
          <note n="dafa54a4">
            Biologisk mångfald och genetisk variation i skogen skall säkras.
          </note>
          <note n="4cf3e5eb">
            Skogen skall brukas så att växt- och djurarter som naturligt
            hör hemma i skogen ges förutsättningar att fortleva under naturliga
            och livskraftiga förhållanden.
          </note>
          <note n="c71df556">
            På större delen av den svenska skogsmarken skall skogen brukas
            och då på ett sätt som innebär att hänsyn tas till naturvårdens
            intressen.
          </note>
          <note n="13ca6a33">
            Jag går tillbaka till Riokonferensen. Sverige har i och med sitt
            engagemang både inför och under konferensen en hög profil i internationella
            skogsfrågor. Det är viktigt att vi behåller den profilen när vi
            nu deltar internationellt i en mängd uppföljningsarbeten.
          </note>
          <note n="1e65fa49">
            Bl.a. har ett samarbete utvecklats med Centraloch Östeuropa,
            som numera inte bara är intresserade av svensk skogsteknologi
            och skogsvård utan också av våra kunskaper på skogsmiljöområdet.
          </note>
          <note n="939f97e7">
            Fru talman! Vi måste använda vår skog på ett bra sätt så att
            vi bl.a. kan utnyttja volymen skogsråvara fullt ut för att på
            så sätt hålla uppe skogens värde som ekonomisk bas för våra skogsbygder.
            Som näringsminister Sten Heckscher sade kan ett användningsområde
            vara nya typer av förädlande industrier.
          </note>
          <note n="a12bb9f5">
            Skogsbränsle är en viktig del av vår bioenergibas.
          </note>
          <note n="523acb11">
            Förädling till flytande drivmedel kommer att behövas.
          </note>
          <note n="517ee198">
            På sikt måste alltmer av olja och kol ersättas av biomassa som
            bas för kemisk industri, framställning av plaster m.m.
          </note>
          <note n="13f9157d">
            Den moderna biotekniken, som kan väntas ge helt nya metoder för
            att förädla biomassa, är inte alltför avlägsen.
          </note>
          <note n="ce681e59">
            Skogen och skogsindustrin har också stor regional betydelse.
            En vidare utveckling av den träförädlande industrin ger på kort
            sikt både stabilare avsättning av skogsråvaran och ökad sysselsättning
            i skogsbygderna.
          </note>
          <note n="96156b89">
            I skogslänen ger den långsammare tillväxttakten den sorts kvalitetsvirke
            som en framgångsrik träförädlande industri behöver.
          </note>
          <note n="82a8899e">
            Det skogsindustriella systemet med förnybara råvaror och produkter
            som kan återanvändas är i balans med det stora naturliga kretslopp
            som styr vårt klimat och vår miljö.Skogsbruk och skogsindustriell
            verksamhet kommer att få en ökad betydelse för världens växande
            behov av såväl råvaror som energi. Därför måste vi i Sverige fortsätta
            att följa de mål som vi har satt upp tillsammans med andra länder
            för att driva en skogspolitik som innehåller lika stora delar
            produktionsmål som miljömål. Utöver det kan vi se fram emot ett
            skogsbruk och en skogsindustri som kommer att utvecklas och leva
            vidare en lång tid framöver.
          </note>
          <note n="96725b43">
            Anf. 157 PER WESTERBERG (m) replik
          </note>
          <note n="02e49f59">
            Fru talman! Jag delar uppfattningen att skogsindustrin i vid
            bemärkelse har en utomordentligt stor betydelse för Sveriges ekonomiska
            utveckling. Det var av det skälet Assidomän bildades. Det var
            för att bättre kunna ta tillvara Norrlands inlands skogar men
            även för att kunna exportera skogskunnande, vilket faktiskt är
            ett betydande svenskt kompetensområde att ta till vara på exportmarknaden.
          </note>
          <note n="eab20f6d">
            Men det gäller också att hela tiden jobba internationellt, för
            annars kommer den svenska skogen att stå kvar medan skog som inte
            omfattas av bra miljövård importeras till lägre priser. Därför
            är det viktigt att vi är inne på det internationella området.
          </note>
          <note n="cdcf7998">
            Jag beklagar därför två saker med regeringens nu förda politik,
            dels att man ånyo börjat att diskriminera den svenska skogen genom
            en ny fastighetsskatt på skogsinnehav som försämrar konkurrenskraften
            för god, bra miljöskött skog i Sverige jämfört med importskogen.
            Jag beklagar också neddragningen på satsningarna på forskningen
            och teknikutvecklingen, där vi de facto i dag ligger efter i förhållande
            till en rad andra länder när det gäller just träegenskaper och
            massaegenskaper.
          </note>
          <note n="f263120f">
            Anf. 158 KJELL ERICSSON (c) replik
          </note>
          <note n="447c5579">
            Fru talman! Jag vill också instämma i skogens stora betydelse
            för detta land. Skogen har en mycket stor betydelse för skogsbruk,
            massa, papper, sågverksnäring och energiförsörjning. Av alla näringar
            ger den oss också de största exportinkomsterna i landet.
          </note>
          <note n="916d5664">
            Här har tagits upp uthålligt skogsbruk. Miljömålen och produktionsmålen
            är jämställda. Det är precis vad som sägs i den nya lagen, att
            de olika målen är jämställda. Jag vill hävda att det privata skogsbruket
            har levt upp till detta ganska länge. Däremot var det sämre förr
            med de stora skogsbolagen och statens skogar, där man hade mycket
            stora kalhyggen osv. Men i det privata skogsbruket har man under
            lång tid tänkt på miljön samt också jämställt målen.
          </note>
          <note n="c7f83f99">
            Det är illavarslande att man säger att man nu skall införa en
            ny avgift på skogen. Skatter och avgifter skall höjas bara för
            att finansiera EU-medlemskapet.
          </note>
          <note n="c8d6de71">
            Men det har också aviserats en ny naturvårdsavgift för att betala
            intrång på det enskilda ägandet. Detta är mycket illavarslande,
            och jag hoppas att den inte kommer att införas.
          </note>
          <note n="c290a5bd">
            Skogen är en mycket viktig resurs som förvaltas väl av de privata
            skogsägarna. Det skall man ta till vara och också låta dem göra
            det i fortsättningen i stället för att införa straffavgifter för
            dem.
          </note>
          <note n="9d43ca32">
            Som jag tidigare sade till näringsministern hoppas jag att vi
            kan få en större satsning på förädling av den svenska skogsråvaran.
            Här finns det många nya jobb att hämta. Här finns det också möjligheter
            att ta fram nya produkter, om man satsar riktiga resurser på denna
            forskning som är industrirelaterad. Detta är mycket väsentligt.
            Men jag tycker att det är illavarslande att man skall lägga straffavgifter
            på den svenska skogen.
          </note>
          <note n="4cc875ed">
            Anf. 159 LAILA BÄCK (s) replik
          </note>
          <note n="9860bd30">
            Fru talman! Kjell Ericsson, jag har inte någon gång sagt att
            jag förordar kalhyggen, utan jag förordar en balans i skogsnäringen.
            Det framgår som sagt var av lagen som började gälla den 1 januari
            1994.
          </note>
          <note n="fa70260c">
            Anf. 160 KJELL ERICSSON (c) replik
          </note>
          <note n="9e67381a">
            Fru talman! Jag poängterar att den nya skogsvårdslagen innehåller
            jämställda mål mellan miljö och produktion. Det tycker jag är
            riktigt. De svenska skogsägarna lever också upp till detta. Vad
            jag tycker är illavarslande är att man då skall lägga en straffskatt
            på skogsägarna. Jag hoppas att man tänker om i det avseendet.
          </note>
          <note n="63daca24">
            Anf. 161 DAG ERICSON (s)
          </note>
          <note n="efb9ec37">
            Fru talman! Jag tänker i mitt anförande tala en hel del om småföretag
            och riskkapital. Frågorna har tidigare varit uppe i den näringspolitiska
            debatten, så det kanske blir en del upprepningar.
          </note>
          <note n="446173ec">
            Under de senaste åren har Sverige fått en helt oacceptabel arbetslöshet.
            Skälen till detta är flera, en internationell lågkonjunktur men
            även en regering som inte har kunnat hantera Sveriges ekonomi.
            Detta har drabbat den offentliga sektorn men även små och medelstora
            företag.
          </note>
          <note n="4315d078">
            Vi vet också att det under den senaste treårsperioden har blivit
            50 000 konkurser. För de små och medelstora företagen har marknader
            försvunnit, vilket gett sämre möjligheter att få order och därigenom
            sälja varor och tjänster. Problemen med att få krediter för investeringar
            och expansion har också varit mycket stora.
          </note>
          <note n="4a583140">
            Under valrörelsen 1994 var alla partier rörande överens om att
            möjligheterna till nya jobb skulle skapas i de små och medelstora
            företagen. Men vi har också märkt en skillnad mellan Socialdemokraternas
            och de borgerligas syn på hur man skall lösa problemen. De borgerliga
            partierna trodde och tror fortfarande att man bara genom att gynna
            företagarna genom låga eller obefintliga skatter skulle få bra
            och livskraftiga små och medelstora företag. Om sedan också de
            s.k. marknadskrafterna fick spela fritt, så skulle lyckan bli
            fullständig. Resultatet är den största nedgången som vi någonsin
            har sett på i stort sett alla områden.
          </note>
          <note n="aacbcad2">
            Vi socialdemokrater anser att både företagen och företagarna
            måste fungera och ges bra möjligheter.
          </note>
          <note n="e968853e">
            Det kräver vissa grundläggande förutsättningar.
          </note>
          <note n="91f82f02">
            För det första måste det finnas möjlighet att köpa varor. Företagen
            måste kunna sälja sina produkter och tjänster.
          </note>
          <note n="6233efdb">
            För det andra måste det finnas en väl fungerande kapitalmarknad
            med räntor som är acceptabla.
          </note>
          <note n="83064e7d">
            För det tredje måste det finnas regler för arbetsmarknadens parter
            som jämställer bägge parter.
          </note>
          <note n="4dc31ab0">
            För det fjärde måste det finnas väl utbildade företagare och
            anställda.
          </note>
          <note n="dac35ead">
            För att redovisa de små och medelstora företagens betydelse för
            Sverige kan nämnas att 59 % är sysselsatta inom den privata sektorn
            i företag med mindre än 200 anställda. Av dessa 59 % arbetar 33
            % i företag med mindre än 19 anställda. Den övervägande delen
            av personalen inom den privata industrin arbetar alltså i de mindre
            företagen.
          </note>
          <note n="f46b80af">
            Små och medelstora företag är således ett måste för Sverige.
            Vad vill vi göra för denna grupp? Som jag tidigare sagt måste
            det finnas köpare av varorna och tjänsterna. Vi tror att om vi
            får ner arbetslösheten, så att folk vågar handla och göra saker
            och ting, så kan det ge resultat. Bl.a. blir det naturligtvis
            mera pengar att handla för när fler människor går ut i arbetslivet.
            Kommuner och landsting får möjlighet att satsa på reparation,
            ombyggnad och tillbyggnad av skolor och daghem i stället för att
            satsa en massa pengar på bidrag etc. Genom att det kommer in mer
            pengar till företagen finns det naturligtvis möjlighet att investera
            och expandera.
          </note>
          <note n="2a69cbb2">
            När det gäller kapitalförsörjningen vill jag för det första säga
            att den inte fungerar i dag. För det andra vill jag dela upp den
            i tre delar. Det blir lätt en diskussion om att all kapitalförsörjning
            är riskkapital, men så är det naturligtvis inte. Riskkapitalet
            är den del som används till aktier eller om man exempelvis vill
            köpa in sitt företag i samband med utveckling.
          </note>
          <note n="91af030f">
            Riskkapitalet är alltså riskpengar som man kan bli av med helt
            eller delvis. Alternativt kan det gå väldigt bra så att man får
            tillbaka pengarna flera gånger om.
          </note>
          <note n="6107a26b">
            Det finns något annat som är svårt i dagens läge och som inte
            fungerar med bankerna, nämligen riskfyllda lån. Det är alltså
            pengar som skall användas för inköp av maskiner, för relativt
            viktiga marknader och för anställning av personal. Det system
            som man där skulle kunna bygga upp är att man tillsammans hittar
            olika möjligheter för säkerheter.
          </note>
          <note n="6fbfd867">
            Vi socialdemokrater har i vårt budgetförslag pekat på att vi
            skall använda Atle och Bure för att hjälpa till med riskkapital.
            Vi är även beredda att skjuta till lånemedel för kvinnligt företagande.
            Vi har också sagt att vi är beredda att införa ett s.k. riskkapitalavdrag.
          </note>
          <note n="ac150a63">
            Arbetsrättslagarna har diskuterats mycket. Efter att i 28 år
            ha jobbat, och jag jobbar fortfarande, som egen företagare vill
            jag påstå att det är överdrivet att arbetsrättslagarna är så besvärliga.
            Jag har faktiskt inte träffat en enda person som själv har blivit
            inblandad i detta. Däremot har jag träffat en massa människor
            som säger att de känner någon som känner någon som känner någon
            som blivit inblandad, men jag har själv aldrig träffat den personen.
            Det är väldigt konstigt att man förstorar upp problemen så oerhört.
            Finns det problem, så låt oss titta på dessa. Då kan vi reda ut
            problemen. Men låt inte företagen bli rädda för att anställa personal
            på grund av arbetsrättslagarna, för med dem är det i praktiken
            inga problem.
          </note>
          <note n="0b68a7c5">
            Fru talman! Som ni förstår ligger detta ämne mig varmt om hjärtat.
            Jag anser att små och medelstora företag är det viktigaste vi
            har för att få ner arbetslösheten och få ordning på Sveriges ekonomi.
          </note>
          <note n="dbaaef0d">
            Anf. 162 PER WESTERBERG (m) replik
          </note>
          <note n="cfda674b">
            Fru talman! Dag Ericson har aldrig träffat på någon företagare
            som har haft problem med arbetsrättslagarna. Han skall om några
            sekunder få träffa en, mig själv om inte annat.
          </note>
          <note n="b2c50014">
            Jag noterar också att det finns ett oerhört stort antal företagare
            som har problem. Det är framför allt i de minsta företagen som
            problemen förekommer. Jag delar gärna Dag Ericsons uppfattning
            att arbetsrätten inte är ett stort problem för de stora företagen.
            Där fungerar den i många fall ganska bra.
          </note>
          <note n="1a980397">
            När det sedan gäller kapitalförsörjningen i företagen avviker
            faktiskt Sverige radikalt när det gäller andelen små företag men
            också när det gäller hela kapitaliseringen av dessa.
          </note>
          <note n="47b4a019">
            Vi har ju mycket litet ägarkapital i företagen och vi har hälften
            så många företag jämfört med omvärlden och med hänsyn till vår
            befolkning. Det innebär med andra ord att ett större risktagande
            i de svenska företagen leder lättare till konkurser och till att
            det blir mycket svårare att låna pengar. Det är ju det som gör
            att vi inte får den utveckling som Dag Ericson så gärna skulle
            vilja ha.
          </note>
          <note n="f4839f49">
            Företagen måste få samma skattevillkor som motsvarande kontinentala
            företag har. De måste få samma arbetsregler och samma möjligheter
            när det gäller teknikspridning och olika typer av forskning. Det
            har vi kämpat för under de senaste åren.
          </note>
          <note n="7a34d2cf">
            Fru talman! Till sist vill jag bara säga att jag är tacksam över
            att Dag Ericson är för riskkapitalavdraget. Vi från den borgerliga
            oppositionen - åtminstone delar av den - har slagits för rikskapitalavdraget
            under 80-talet och 90-talet. Men inte ens under den borgerliga
            fyrpartiregeringen lyckades vi få majoritet för detta i denna
            kammare. Låt oss hoppas att vi kan få det innevarande år.
          </note>
          <note n="9d07bbe6">
            Anf. 163 DAG ERICSON (s) replik
          </note>
          <note n="e0f29d71">
            Fru talman! Per Westerberg talade om kapitalförsörjning. Vi är
            alla medvetna om att det är ett väldigt lågt eget kapital i företagen,
            speciellt i de minsta företagen. Men detta kapital kan byggas
            upp genom att företagen går bra, inte genom att det finns en mängd
            personer som får en massa skattelättnader utifrån. Det finns ingen
            koppling när det gäller skattelättnader i samband med att man
            tar ut pengar från ett företag. Pengarna skall ju stanna kvar,
            och på det viset bygger man upp kapital i ett företag.
          </note>
          <note n="984d58de">
            Per Westerberg sade att han själv hade drabbats av detta med
            arbetsrätten. Det vore intressant att få reda på exakt var problemet
            ligger. När det gäller de minsta företagen skall vi naturligtvis
            se över det hela och genomföra förändringar. Om det finns praktiska
            problem skall vi undanröja dem, så att inte folk låter bli att
            anställa eller att man skjuter anställandet fram i tiden. Saker
            som folk är rädda för visar sig ofta i praktiken inte vara någonting
            att vara rädd för.
          </note>
          <note n="024d04a2">
            Sedan vill jag ta upp en annan sak som jag inte hann med i mitt
            anförande. Per Westerberg sade att
          </note>
          <note n="f230352a">
            Socialdemokraterna är det mest småföretagsfientliga partiet här
            i kammaren. Går man ut i kommuner eller till representanter för
            småföretag och frågar vem de vänder sig till, får man svaret att
            det inte är till borgerliga företrädare utan till socialdemokratiska
            företrädare. Där får man hjälp, där finns handlingskraft och där
            sker det saker och ting. Jag har mycket stor erfarenhet i det
            sammanhanget. Jag vet att företagare går till socialdemokratiska
            företrädare för att få hjälp och för att diskutera hur man skall
            lösa sina problem.
          </note>
          <note n="2485138a">
            Anf. 164 PER WESTERBERG (m) replik
          </note>
          <note n="509dab17">
            Fru talman! Jag är glad över att Dag Ericson är med på att vi
            behöver en högre lönsamhet, i synnerhet i de mindre och medelstora
            företagen. Men det måste också bygga på att vi har en anständig
            beskattning av dessa bolag. Det har vi i praktiken aldrig haft
            i Sverige. Vi har haft det under något enstaka år under den senaste
            regeringen. Vi hann dock inte slutföra vårt arbete i alla delar.
            Nu är det tvärtom. Det är ökad beskattning av småföretagen som
            gäller.
          </note>
          <note n="3a3cef4e">
            Det är just genom en bra lönsamhet där ägarkapital kan ackumuleras
            i de mindre företagen. Jag delar uppfattningen att detta är det
            bästa sättet att bygga upp riskkapitalförsörjningen.
          </note>
          <note n="488d5185">
            Sedan gäller det även för snabbväxande företag att få tillgång
            till externt kapital i Sverige, precis som överallt annars i hela
            Europa - detta för att få de nya jobben, de nya produkterna och
            därmed en välfärdsutbyggnad.
          </note>
          <note n="176fea86">
            När det gäller arbetsrätten är det alldeles uppenbart så, att
            det är i samband med turordningsregler i de allra minsta företagen
            utan fackklubbar som de stora problemen uppkommer. Det talades
            tidigare i debatten om Göran Skytte. Det är just där som vi har
            blockeringarna och som man slaviskt tvingas att följa lagstiftningen
            i och med att ingen fackklubb kan ta tag i den delen av problematiken.
          </note>
          <note n="e4ea1d36">
            Jag är ledsen, Dag Ericson, i fråga om företagarfientligheten.
            När den borgerliga regeringen genomförde i praktiken hela småföretagarnas
            handlingsprogram från 1991 röstade socialdemokraterna nej på nästan
            varenda punkt. Det gjorde inte Vänsterpartiet.
          </note>
          <note n="15a3a914">
            Anf. 165 DAG ERICSON (s) replik
          </note>
          <note n="44055ef8">
            Fru talman! Jag vill ta upp det här med beskattningen av företag.
            Det viktiga för företagen i dagens läge är inte en låg beskattning,
            och det har det inte heller varit tidigare. Det viktiga är att
            företagen går bra, att det finns arbete, att de kan jobba i lugn
            och ro och att det sker en utveckling. Om man ser på företagen
            är det en låg beskattning. De flesta småföretag tar ut de vinster
            som finns i löner, inte till aktieutdelning.
          </note>
          <note n="df7e0e2a">
            Om det finns någonting kvar tas pengarna ut i löner.
          </note>
          <note n="49404c14">
            Och om det inte finns det låter man låter pengarna vara kvar
            i företagen. Det är en myt att det finns en massa pengar i företagen
            som kan beskattas. Det finns det inte. Man låter pengarna kvar,
            och om den möjligheten finns tar man ut dem i löner. Så möjligheterna
            i det här sammanhanget är inte så stora.
          </note>
          <note n="fad02c3a">
            Per Westerberg talade om småföretagens handlingsprogram. Det
            är bra att man diskuterar den biten.
          </note>
          <note n="fa38ee00">
            Men alla gånger stämmer inte handlingsprogrammen bra överens
            med verkligheten. Det är en viss skillnad när det gäller ganska
            många frågor, och det beror på hur dessa handlingsprogram skrivs.
          </note>
          <note n="0fe65ade">
            Anf. 166 KJELL ERICSSON (c) replik
          </note>
          <note n="a9ccf9f4">
            Fru talman! Dag Ericson, liksom många andra socialdemokrater,
            försöker att skriva om historien. Han talar om att det har skett
            50 000 konkurser under de senaste åren. Det är riktigt. Men vad
            beror egentligen det på? Jo, det beror ju på 80-talets spekulationsekonomi.
            Det lönade sig då bättre för företagsamheten att satsa i spekulativa
            objekt än i långsiktiga projekt. Det är det som den borgerliga
            regeringen åtgärdade genom att den satsade på bättre riskkapitalförsörjning.
          </note>
          <note n="f2201fb9">
            Man ökade riskkapitalet från 4 till 13 miljarder på de områden
            där det fanns statligt engagemang under den borgerliga tiden.
            Man sänkte skatter och avgifter för småföretagen med 13-14 miljarder.
            Man förenklade regelverket och underlättade nyetablering. Man
            förbättrade också forskning och utbildning, och man förbättrade
            infrastrukturen. Alla dessa insatser var åtgärder som hjälpte
            företagen och som var nödvändiga.
          </note>
          <note n="3675d52d">
            Vi vet också att det är många småföretag som i dag har ett lågt
            eget kapital. De har helt enkelt inte haft möjlighet att skaffa
            ett tillräckligt högt eget kapital, vilket också har lett till
            konkurser. Genom att sänka skatterna kan man nu få fram ett större
            eget kapital. Dessutom inrättades under den borgerliga regeringsperioden
            Investerings- och nyföretagarfonden. Det gav pengar till bl.a.
            eget kapital.
          </note>
          <note n="bfa63025">
            Det gjordes alltså en mängd insatser under denna period som vi
            nu kan skörda resultatet av. Det har startats många nya företag.
            Det tillkommer många nya jobb varje dag. Allt detta är ett resultat
            av den borgerliga fyrklöverregeringens politik.
          </note>
          <note n="66edfc7b">
            Dag Ericson sade att man skall vända sig till socialdemokrater
            om man vill ha något resultat. Det vill jag bestämt bestrida.
            Man kan vända sig till alla partiers representanter. Jag har själv
            en gång i tiden varit kommunalråd, och jag hade enormt många kontakter
            med företagare. Nu har jag många kontakter varje dag med företagare.
            Jag vet hur de lever, hur de mår och jag vet också vad de vill.
            Jag tror att vi är väl uppdaterade när det gäller småföretagsamheten.
          </note>
          <note n="782d2d2e">
            Anf. 167 DAG ERICSON (s)
          </note>
          <note n="a8406598">
            Fru talman! Kjell Ericsson tog upp frågan om konkurser. Att det
            har inträffat 50 000 konkurser under den senaste perioden kan
            vi alla beklaga. Det är väldigt tråkigt. Sedan kan man diskutera
            vem som är skyldig eller icke skyldig till dessa konkurser. Men
            en sak är ju fullständigt klar: Många gånger har det inte funnits
            några jobb för dessa företag. De har kunnat producera, men de
            har inte kunnat sälja någonting.
          </note>
          <note n="879f8fc5">
            Precis som Kjell Ericson säger har det berott på att det har
            funnits så pass dåligt med kapital i botten att man inte har kunnat
            överleva under dåliga perioder.
          </note>
          <note n="5217e839">
            Och det har funnits en konkurslagstiftning som inte fungerat
            bra, det kan vi också vara överens om. Den skulle behöva göras
            om på många sätt. Vem som skor sig på den kan vi spekulera mycket
            om. Men att den inte fungerar bra är helt klart.
          </note>
          <note n="c97e0e37">
            Jag skulle vilja ta upp en annan fråga som man alltid glömmer
            bort i den här debatten. Vi talar hela tiden om att det skall
            startas nya företag och att de skall expandera. Vi måste ju också
            vara beredda på att det kommer att försvinna en hel del företag.
            Det ligger i sakens natur att så kommer att ske. Där måste vi
            också hitta regler om hur man upplöser företag på ett bra sätt
            utan att det skall kosta en massa pengar och utan att man skall
            gå via konkursinstrumentet. Det finns mycket att göra, Kjell Ericsson,
            och det vet han.
          </note>
          <note n="20c5406a">
            Men konkurslagstiftningen är inte bra, och den måste vi göra
            någonting åt.
          </note>
          <note n="4977c62b">
            Anf. 168 KJELL ERICSSON (c)
          </note>
          <note n="17977b90">
            Fru talman! Jag skall inte tala mera om vem som bär skulden.
            Jag tycker att det är helt klart hur det har gått till.
          </note>
          <note n="f11717c1">
            Företagen hade inga jobb, sade Dag Ericson. Nej, det blev så.
            Man straffade ut sig från både inhemska och internationella marknader
            i kombination med en mycket djup lågkonjunktur. Den spelade också
            en roll.
          </note>
          <note n="c88f5dfb">
            Sedan är konkurslagstiftningen mycket dålig. Den måste förbättras.
            Som Per Westerberg tidigare sade finns det ett förslag som kan
            läggas fram. Det är nödvändigt att ändra konkurslagstiftningen
            för att vi skall få långsiktiga spelregler som är lika för alla
            företag.
          </note>
          <note n="665ce3a7">
            Så många konkurser kan ingen ställa upp på. Vi måste komma till
            rätta med detta så fort som möjligt.
          </note>
          <note n="4b740bd8">
            Att företag försvinner är ingår ju i en marknadsekonomi. Man
            skall då ha bra regler som gör det möjligt att avveckla företag,
            det tycker jag också är riktigt. Dag Ericsons andra inlägg var
            mycket mer nyanserat än det första.
          </note>
          <note n="6c39c55c">
            Jordbrukspolitik och miljöfrågor
          </note>
          <note n="ed628cbc">
            Anf. 169 INGVAR ERIKSSON (m)
          </note>
          <note n="b266b46f">
            Fru talman! I det just nu avslutade debattavsnittet i den allmänpolitiska
            debatten kring näringspolitik har många ord sagts om det nödvändiga
            av starka konkurrenskraftiga företag och om nya företag för att
            säkra de arbeten som redan finns men också för att skapa nya arbeten.
            Alla är ganska så överens om att det krävs många nya arbetsplatser
            om vi i Sverige skall få ner arbetslösheten och bli lyckosamma
            i arbetet med att komma till rätta med landets svåra ekonomiska
            problem. Men uppenbarligen skiljer sig åsikterna mycket åt när
            det gäller åtgärder och vilka politiska beslut som krävs för att
            åstadkomma detta.
          </note>
          <note n="600b0521">
            Fru talman! Anslutningen till EU öppnar nya möjligheter på flera
            områden förutsatt att man tar vara på dessa möjligheter. Tyvärr
            verkar det som att den nuvarande socialdemokratiska regeringen,
            inklusive stödgrupper från Vänsterpartiet, ännu inte är beredd
            att ta till vara de nya möjligheter som skapats genom
          </note>
          <note n="baa16935">
            EU-avtalet på jordbrukets och livsmedelsindustrins områden.
          </note>
          <note n="5dcf098d">
            Effektiviteten har ökat såväl inom jordbruks- som inom livsmedelsindustrin.
            Sektorn kan sägas vara väl förberedd inför EU-medlemskapet. Trots
            detta innebär givetvis medlemskapet stora utmaningar för näringen,
            ökad konkurrens på hemmaplan men också chansen att få mäta sina
            krafter på en öppen stor marknad med uppemot 370 miljoner konsumenter.
          </note>
          <note n="48391ef5">
            God svensk djurhållning och produktion med stor hänsyn till miljön
            ger kvalitetsprodukter som alltmer efterfrågas på marknaderna
            ute i Europa.
          </note>
          <note n="361e420f">
            Svenskt lantbruk men även livsmedelsindustrin är nu alltså inne
            i en helt ny situation då EU-
          </note>
          <note n="f048181c">
            medlemskapet är ett faktum. Chanserna är nu för första gången
            i modern tid stora att svensk kvalitetsproduktion från lantbruk
            och livsmedelsindustri skall lyckas etablera sig på exportmarknaderna
            på ett mera omfattande sätt. Detta beror på att det nu för första
            gången blir någorlunda bra förutsättningar för konkurrens på lika
            villkor. Vidare kommer den dumpning av livsmedel vilken förekom
            tidigare på den svenska marknaden, finansierad av EU:s skattebetalare,
            att försvinna. Ökad svensk export skulle innebära att kapacitetsutnyttjandet,
            såväl inom jordbruket som inom livsmedelsindustrin, sänker produktionskostnaderna
            per producerad enhet. Det leder till lägre konsumentpriser och
            ökad konkurrenskraft. Det är alltså bra även för svenska konsumenter.
            Lönsamheten skulle för första gången på länge kunna öka inom hela
            livsmedelsbranschen. Enligt vårt sätt att se skulle det vara till
            gagn för hela det svenska samhället.
          </note>
          <note n="f4b0505a">
            Sveriges jordbrukare liksom livsmedelsindustrins folk började
            se ljusare på framtiden efter många år av stor osäkerhet och talrika
            förändringar, ibland tvära kast i jordbrukspolitiken. Men nu sviker
            den socialdemokratiska regeringen genom att urholka EU-
          </note>
          <note n="fbcfe12f">
            avtalets möjligheter, genom att snedvrida arealersättningarna
            som utgår för lägre satta spannmålspriser, genom nya tunga pålagor,
            högre arbetsgivaravgifter, gödselskatter, dieselskatter samt aviserade
            tunga fastighetsskatter på jordbruk och skogsbruk. Man säger helt
            i onödan nej till den förra regeringens förslag om 30-talet prisorter
            för inlösen av spannmål.
          </note>
          <note n="4a52c787">
            Detta kostar svenskt jordbruk 100 miljoner mindre.
          </note>
          <note n="e9f46492">
            Utan att statskassan skulle drabbas skulle det ha varit möjligt
            att ställa upp på den förra regeringens krav.
          </note>
          <note n="608093b7">
            Det urholkade EU-avtalet liksom skattechocken, som det är fråga
            om, snedvrider konkurrenskraften gentemot den danske, tyske och
            holländske bonden.
          </note>
          <note n="c2689fd7">
            Skillnaden i ekonomisk avkastning kan bli inte mindre än mellan
            2 000 och 3 000 kr per hektar till den sydsvenska bondens nackdel.
            Detta är givetvis helt oacceptabelt. Dessutom innebär det ett
            hot mot industrins råvaruförsörjning. De ökade investeringar som
            planerats inom jordbruk och industri i inte minst södra Sverige,
            vilka är nödvändiga för att rätt utnyttja framtidens möjligheter,
            framstår plötsligt som osäkra och äventyrliga.
          </note>
          <note n="d72dd1c5">
            Regeringen måste alltså på punkt efter punkt ompröva sina negativa
            ställningstaganden om framtidstron inom denna viktiga bransch
            skall kunna återvända. Sker inte detta kan man med stort beklagande
            hävda att socialdemokraterna sviker såväl livsmedelsproducenterna,
            jordbruket och livsmedelsindustrin som också det svenska folket.
            En majoritet röstade för EU-avtalet, och rätt utnyttjat skulle
            avtalet inte minst inom livsmedelssektorn ha tryggat nuvarande
            arbeten men också skapat åtskilliga nya sådana. Varför, Margareta
            Winberg, är ni beredda att äventyra de många jobben inom livsmedelssektorn?
            Det gör ni socialdemokrater genom att inte utnyttja EU-avtalets
            och EU-medlemskapets möjligheter.
          </note>
          <note n="53b409d3">
            Vi behöver också en konsekvensanalys. Jag vill därför fråga:
            Är ni beredda att medverka till att en konsekvensanalys kan göras
            i samarbete för att riktigt klart få rett ut vilka konsekvenser
            era förslag och beslut har?
          </note>
          <note n="a2bdda12">
            Anf. 170 LENNART DALÉUS (c)
          </note>
          <note n="362f4e85">
            Fru talman! Utmaningarna på miljöområdet har väl sällan varit
            större än vad de är i dag. Vi konfronteras med miljöproblem som
            har helt andra dimensioner än vad de hade för bara 10-20 år sedan.
            Man kan egentligen säga att det är fyra viktiga frågor som står
            framför oss och som måste få en lösning under de närmaste åren,
            eller åtminstone en god hantering.
          </note>
          <note n="48bc76a7">
            Den första är att anpassa samhället till ett kretsloppstänkande.
            Här lade den tidigare regeringen en väldigt god grund för arbetet
            genom den kretsloppsproposition som också antogs i riksdagen med
            en betydande majoritet. Där lade man den första grunden genom
            att göra det möjligt att gå vidare med ett nytt tänkande när det
            gäller producenternas ansvar på miljöområdet, att ta hand om produkter,
            varor när de tjänat ut sitt ursprungliga ändamål. Men fyrklöverregeringen
            pekade också på det nödvändiga i att vidga kretsloppsarbetet till
            inte bara nya varugrupper utan också till andra samhällsområden,
            som energi, näringslivet, skogs- och jordbruket. Man kan se en
            del attityder hos den nuvarande regeringen där man åtminstone
            fångat upp de här orden. Men man har svårt att se den offensiva
            fortsättningen i att vidga tänkandet när det gäller kretsloppsarbetet
            och att i det vidgandet naturligtvis ta in nya varugrupper med
            litet nya dimensioner. Om man t.ex. skall ta in varugrupper som
            textilier och byggnadsmaterial i ett kretsloppstänkande, då finns
            det andra dimensioner än de rent naturresursmässiga, de rent miljömässiga.
            Man kan se närmast etiska aspekter i arbetet, att värdera arbetet;
          </note>
          <note n="7c5ff83f">
            produkter som har skapats skall användas på ett riktigt sätt
            och inte slösas bort på ett sätt där vi slösar både på naturresurser
            och på miljön.
          </note>
          <note n="e9da8769">
            Fru talman! Kretsloppsanpassningen måste gå vidare genom en vidgning
            till helt andra sektorer i samhället än den som vi har hittills
            har börjat med.
          </note>
          <note n="abe36da9">
            Självklart är energiförsörjningen då, för att komma till den
            andra viktiga uppgiften, en alldeles vital del. Här är utmaningen
            att klara kärnkraftsavvecklingens inledning, som jag förutsätter
            blir 1997 med avveckling
          </note>
          <note n="c68a8de6">
            2010, samtidigt som vi klarar av åtagandena från Rio, nämligen
            att hålla nere vårt bidrag till klimatförändringarna. Nu finns
            det också där tecken hos flera partier på att målet 2010 är i
            gungning. Det finns tecken som tyder på att man inte tar möjligheterna
            till en effektivare energianvändning, biobränslena, i en svensk
            energiförsörjning, som naturligtvis då får svårare att klara målen.
            De närmaste åren blir avgörande för om energiförsörjningen kommer
            att ges en riktig inriktning. Från Centerpartiet är målsättningen
            alldeles klar: Klimatförändringarna skall hållas i schack, kärnkraften
            skall vara avvecklad till 2010.
          </note>
          <note n="87fc2163">
            Fru talman! I detta ligger också för det tredje nödvändigheten
            att tänka nytt, tänka före, eller, om man så vill, planera i god
            tid för miljöarbetet. Planeringen som en del i miljöarbetet är
            det nödvändigt - det är jag medveten om - att föra in i ett offensivt
            miljöarbete. Här sviktar det också. Vi kan se fortfarande hur
            trafikleder planeras, utnyttjande av grönområden planeras, som
            går stick i stäv med ett riktig miljötänkande.
          </note>
          <note n="787a594e">
            För det fjärde: uppdraget från Rio, arbetet med en lokal agenda
            21 har så uppenbart gått i stå. Det finns inte i dag någon kraft
            i regeringen som håller samman det nödvändiga nationella arbetet
            på det området.
          </note>
          <note n="a141cb0a">
            Tidigare hade Miljövårdsberedningen i regeringskansliet det uppdraget.
            Så är det icke nu. Det har fallit undan, det har splittrats, det
            finns inte med. För att vi inte skall skämmas nationellt krävs
            en väsentlig uppryckning från regeringen, att vara en punkt till
            vilken kommunerna kan vända sig, där de kan få råd och stöd i
            det offensiva arbete som bedrivs ute i kommunerna. Det måste bemötas
            genom ett aktivt arbete också hos regeringen, ett arbete som i
            dag saknas.
          </note>
          <note n="9b7d794b">
            Dessa är de fyra - det finns många fler - viktiga uppgifterna,
            i ett läge där vi tyvärr har en nedskärning på miljöområdet föreslagen
            av regeringen, inte bara på det ekonomiska planet utan också,
            som kanske är värre, på det idémässiga planet. Vi ser inte i dag
            någon framåtsyftning i miljöarbetet. Vi ser inte något sammanhållet
            miljöarbete. Vi ser ju hur miljöministern kan vara ute och tala
            om saker och ting. Men jag tror att den tiden har kommit då vi
            i denna kammare mer måste se på vad regeringen uträttar och mindre
            på vad miljöministern talar om. Om inte regeringen tar initiativet
            är det dags för den här riksdagen att medverka till att sätta
            fart igen i Sveriges miljöarbete.
          </note>
          <note n="716b472c">
            Anf. 171 EVA ERIKSSON (fp)
          </note>
          <note n="43eef025">
            Fru talman! Det svenska jordbruket står inför stora förändringar
            och inte minst utmaningar. Det är en historisk epok som har inletts.
            Sveriges medlemskap i
          </note>
          <note n="64615529">
            EU skulle bli och kommer förhoppningsvis också att vara en start
            på ett jordbruk i konkurrens på lika villkor. Det har funnits
            en stor välvilja och entusiasm hos de svenska jordbruksföretagarna,
            och den måste vi ta vara på.
          </note>
          <note n="e80cf79d">
            Tyvärr sänkte regeringen ambitionsnivån kraftigt och urholkade
            avtalet efter folkomröstningen. Det var en kraftigt sänkt ambitionsnivå
            vad avser miljö, LFA
          </note>
          <note n="99c86d2f">
            och strukturstöd som också leder till att regeringen tackar nej
            till EU-stöd i miljardklassen och därmed medvetet höjer Sveriges
            nettobidrag till EU.
          </note>
          <note n="9eca380e">
            Nedmonterade miljö- och regionalpolitiska ambitioner är förödande
            för jordbruket, särskilt i de områden som redan i dag har en minskande
            produktion och vikande sysselsättning. Jag ser det i de områden
            jag kommer från, Falbygden ner mot Boråstrakten, även mot Hökensås
            och mot Småland. Det finns en betydande oro i dag bland jordbruksföretagarna.
          </note>
          <note n="c6e5c295">
            En svensk budgetutgift måste alltid ställas mot den samhällsekonomiska
            effekten av att svenska medel tillsammans med EU-medel påverkar
            sysselsättningen, investeringarna, miljöpolitiken, konsumtionen
            och skatteinbetalningarna. Därför tycker jag att det är en oklok
            åtgärd att inte ta till vara möjligheterna att utnyttja de medel
            som EU ändå ger mot det perspektivet att man måste se vad det
            får för effekter.
          </note>
          <note n="58a871c7">
            Den låga ambitionsnivå som man har visat beträffande ersättning
            till mindre gynnade områden i södra
          </note>
          <note n="fb415e2d">
            Sverige ökar risken, som jag var inne på tidigare, för nedläggningar
            av produktionen vid en rad företag.
          </note>
          <note n="7d42652a">
            Samtidigt representerar de här små företagen, som finns i LFA-stödområden,
            också odlingslandskapet, som har stora betydande samhällsvärden
            ur både kultur- och naturvårdsintresse. Att ur det här perspektivet
            inte utnyttja EU-medlen samtidigt som man vill belasta jordbruket
            med ökade skatter för att finansiera
          </note>
          <note n="76eb85cc">
            EU-avgiften är stötande. Det innebär att den gryende optimism,
            de samtal och den dialog som man har startat hos näringen har
            kullkastats. Vi har sett det på olika sätt, bl.a. genom att bondetåg
            rullar i Sverige
          </note>
          <note n="c3877ff8">
            1995. Sveriges bönder får inte chansen att mäta sig med andra
            länder på lika villkor inom livsmedelssektorn.
          </note>
          <note n="6c759aee">
            Fru talman! Jag är ändå övertygad om att svenskt jordbruk med
            rätt politik har goda möjligheter att hävda sig väl i konkurrens
            inom EU. Genom att ta till vara de möjligheter EU-avtalet ger
            jordbruket och livsmedelssektorn kan vi politiker bidra till att
            fler arbetstillfällen skapas över hela landet. Nu satsar regeringen
            5 miljarder på sysselsättningsåtgärder som ingen vill ha. Jag
            skall inte anvisa pengar åt regeringen, men nog borde jordbruksministern
            visa ett visst intresse för de här pengarna.
          </note>
          <note n="b28b4d5d">
            Vi har en stor möjlighet att påverka jordbrukets miljöpåverkan
            ytterligare genom att använda EU:s miljöstöd. Genom ett levande
            lantbruk bevaras det öppna landskapet, ängsmarken som vi alla
            älskar.
          </note>
          <note n="5086ddb0">
            Fru talman! Det är utomordentligt viktigt att satsa på de konkurrensmöjligheter
            som det svenska lantbruket har. Utformningen av den framtida jordbrukspolitiken
            och jordbrukets konkurrensförmåga är av stor vikt för livsmedelsarbetarna,
            för åkarna, för byggnadsarbetarna, för reparatörerna, för rådgivarna
            och för bönder, för konsumenter, ja, för alla som är beroende
            av näringen. Utformningen av den framtida jordbruks- och livsmedelspolitiken
            är avgörande.
          </note>
          <note n="caee26b6">
            Jordbruksministern! Vad händer med LFA-stöden, miljöstöden, interventionsorterna
            och arealstöden? Vi kanske kan få ett svar i dag. Vad händer med
            förslaget om de ökade skatterna på arbetande kapital i jordbruksföretagen,
            som har aviserats?
          </note>
          <note n="f298938c">
            Den framtida jordbrukspolitiken måste formas i dialog, inte i
            konfrontation. Är det jordbruksministerns avsikt att föra en dialog
            i de här frågorna? Hur skall jordbruksministern hitta forum för
            att påverka
          </note>
          <note n="f2786d3a">
            EU:s jordbrukspolitik i rätt riktning? Det är ytterst angeläget
            att ministern förankrar sina ståndpunkter i
          </note>
          <note n="081c81d6">
            EU-nämnden inför mötet med ministerrådet, men det är lika viktigt
            att riksdagen och jordbruksutskottet kan påverka utformningen
            av jordbrukspolitiken.
          </note>
          <note n="273e112e">
            Mot den bakgrunden har vi i Folkpartiet sagt att om jordbruksfrågorna
            får för stor omfattning i EU-
          </note>
          <note n="d7b59ae2">
            nämnden i framtiden tycker vi att det vore intressant att diskutera
            frågan om att inrätta en särskild parlamentarisk kommitté som
            ansvarar för jordbruksfrågorna. Då skulle kammaren och riksdagen
            få möjligheter att påverka den framtida jordbrukspolitiken på
            ett bättre sätt.
          </note>
          <note n="42ad84c5">
            Fru talman! En tredjedel av den svenska livsmedelsproduktionen
            sker i Västsverige. Ett flertal huvudkontor för livsmedelsföretag
            är placerade i Skaraborg. 40 % av de sysselsatta är beroende av
            livsmedelsproduktionen. Livsmedelsindustrin dominerar industrisysselsättningen
            i Skaraborg. Genom att skapa dialog mellan näringsliv, regionala
            myndigheter, utbildning och forskning kan Skaraborg bli ett centrum
            för Sverige, en internationell arena för utveckling och utformning
            av den framtida jordbrukspolitiken.
          </note>
          <note n="b7388427">
            Ta den chansen, fru minister!
          </note>
          <note n="ab039947">
            Anf. 172 MAGGI MIKAELSSON (v)
          </note>
          <note n="9371aad5">
            Fru talman! Jordbruk, dvs. hur vi brukar jorden, är själva grunden
            för vår existens. Det är brukandet av jorden som ger oss mat och
            kläder, som ger oss råvaror till bostäder och bränsle. Vi kan
            inte äta pengar.
          </note>
          <note n="e6d9b138">
            Vi kan visserligen använda dem till att köpa mat, men den kommer
            någonstans ifrån innan den kommer till affären. Den kommer mycket
            ofta från jordbruket och brukandet av jorden.
          </note>
          <note n="3195e298">
            Egentligen finns det bara en produktion i ordets egentliga mening.
            Det är fotosyntesen som drivs av energin från solen. Det är den
            produktionen som utgör förutsättningen för allt mänskligt liv
            på jorden. Det betyder också att jordbruket, rätt brukat, är en
            viktig förnybar resurs. Vi skall ha en produktion som inte utarmar
            de långsiktiga förutsättningarna för vår existens.
          </note>
          <note n="d7e2e47a">
            I ett globalt perspektiv är läget ganska bekymmersamt. Enligt
            World Watch Institute har en sjundedel av all matjord försvunnit
            under de senaste 20 åren.
          </note>
          <note n="bbbcf65c">
            Det motsvarar all odlad mark i Indien för att ta ett exempel.
            Under samma tid har betes- och gräsmarker motsvarande all odlad
            mark i Kina blivit öken. Mer än 100 djur och växtarter utrotas
            dagligen från jorden.
          </note>
          <note n="f0df8ba9">
            Till allt detta skall dessutom läggas den orättfärdiga fördelningen
            av världshandeln. De rika länderna dumpar sin överskottsproduktion
            på världsmarknaden och förhindrar på så sätt att en rättfärdig
            livsmedelsproduktion kan växa fram i tredje världen. EU, som Sverige
            nu är en del av, driver en jordbrukspolitik som bidrar till att
            upprätthålla det systemet.
          </note>
          <note n="19d13c50">
            Det finns självklart inga enkla vägar för att komma ur den här
            situationen. Men vi måste ha dessa fakta med oss när vi diskuterar
            hur vi skall utveckla det svenska jordbruket.
          </note>
          <note n="5d7052ef">
            För Vänsterpartiet är målet ett livskraftigt jordbruk i hela
            landet, med produktion av livsmedel, energi och andra råvaror
            på ett långsiktigt uthålligt sätt. Svenska folkets behov av billiga
            livsmedel av hög kvalitet och ett öppet och varierat landskap
            med en rik biologisk mångfald skall utgöra grunden för livsmedelspolitiken.
            Jordbruket skall också utgöra basen för att upprätthålla de kollektiva
            nyttigheter som det svenska folket är berett att betala för.
          </note>
          <note n="c05b16b6">
            Vi har många duktiga jordbrukare i Sverige. Den enskilde jordbrukaren
            och det enskilda jordbruksföretaget har en nyckelroll i att vända
            utvecklingen mot ett kretsloppssamhälle. Vi har också en växande
            medvetenhet hos konsumenterna om att vi skall välja svenska livsmedel.
            Efterfrågan på ekologiskt odlade produkter är större än tillgången
            i dag. Här ligger enligt min mening en stor framtidsmöjlighet
            för svensk livsmedelsproduktion. Vi skall fortsätta att utveckla
            metoder som ger konsumenterna mer makt genom krav på ursprungsmärkning,
            genom krav på innehållsdeklarationer och genom att hävda vår rätt
            att själva avgöra vilka tillsatser vi skall tillåta.
          </note>
          <note n="57319134">
            Inom ramen för medlemskapet i EU är det Sveriges uppgift att
            påverka EU:s jordbrukspolitik mot ett jordbruk som är mindre bidragsberoende
            och som kan bidra till en långsiktigt hållbar livsmedelsproduktion.
          </note>
          <note n="169a9c6b">
            Fru talman! Före jul gjorde vi i Vänsterpartiet upp med regeringen
            om några saker. Det gällde bl.a. ett generellt arealstöd för vall
            och bete som skulle rymmas inom ramen för miljöprogrammet. Vi
            ville också att regeringen skulle återkomma med ett nytt och bättre
            genomarbetat förslag när det gäller resurshushållande åtgärder
            i det konventionella jordbruket och vi var överens om en parlamentarisk
            grupp som skulle utvärdera miljöstöden.
          </note>
          <note n="7880a7c3">
            Nu är budgeten presenterad och vi kan konstatera att regeringen
            i sitt budgetförslag har lagt en i vårt tycke mycket snäv ram
            för miljöprogrammet. Till landskapsvårdande åtgärder, dit vallstödet
            skall räknas, finns i princip de medel som har överförts från
          </note>
          <note n="e0114513">
            Miljödepartementet. Landskapsvårdande åtgärder,
          </note>
          <note n="a51f7104">
            250 miljoner, och NOLA-stöd, 39 miljoner, som i och med att de
            kommer in under det här programmet kan fördubblas. En fråga som
            jag skulle vilja ställa till jordbruksministern är: Vilka nivåer
            har regeringen tänkt sig på arealstödet för vall och bete, som
            vi beslutade om i riksdagen före jul?
          </note>
          <note n="9f176e95">
            Det andra jag skulle vilja fråga om är beslutet om resurshushållande
            åtgärder i det konventionella jordbruket. Jag kan ha en viss förståelse
            för att man inte har hunnit formulera ett nytt och genomarbetat
            förslag innan budgeten lades fram. Men såvitt jag kan förstå finns
            det heller inga medel avsatta under det kommande budgetåret, som
            är 18 månader. Om det inte finns några pengar avsatta blir det
            problematiskt. Det finns en hel del som man kan göra under den
            kommande perioden. Det jag skulle vilja veta är hur man tänker
            sig att hantera det här riksdagsbeslutet.
          </note>
          <note n="c9ad44f3">
            Den tredje frågan handlar om den parlamentariska gruppen som
            vi är överens om skall studera konsekvenserna av miljöstöden.
            När kommer den att komma i gång? Det behöver också ske ganska
            snart.
          </note>
          <note n="b6042a32">
            Jag vill också säga några ord om det ekologiska jordbruket. Det
            finns en bred enighet om att det skall öka sin andel till 10 %
            till år 2000. Just den ökade efterfrågan på ekologiskt odlade
            produkter visar att detta är viktigt och att det är rätt väg att
            gå.
          </note>
          <note n="5e55b35a">
            Därför måste vi också vara beredda att se över anslagstilldelningen
            om det visar sig att de första 200
          </note>
          <note n="55fafe8d">
            miljonerna som finns i budgeten inte räcker till. Det kommer
            de knappast att göra under de kommande åren efter år 1996.
          </note>
          <note n="43fb40ab">
            Fru talman! Nu lyser det röda lampor i talarstolen.
          </note>
          <note n="10d01060">
            Jag skall därför avsluta mitt anförande med att be om svar på
            frågorna.
          </note>
          <note n="857fbfd2">
            Anf. 173 INGVAR ERIKSSON (m) replik
          </note>
          <note n="eab3b8cd">
            Fru talman! Maggi Mikaelsson talar vitt och brett om hur positivt
            inställd hon är till att vi i Sverige har chans att få konsumera
            svenskproducerade livsmedel även i framtiden. Det är ju positivt
            att höra. Men i den praktiska politiken stöder ni Socialdemokraterna.
          </note>
          <note n="b7d724cf">
            Med den inriktning man haft efter EU-inträdet verkar det som
            att Socialdemokraterna fortfarande biter sig fast vid 1990-års
            jordbrukspolitiska beslut och nästan ser det som överordnat det
            som gäller i den nya jordbrukspolitiken som vi nu lyder under
            inom EU. Jag vill fråga Maggi Mikaelsson om hon har samma uppfattning
            som Socialdemokraterna i den frågan.
          </note>
          <note n="e422116c">
            Maggi Mikaelsson talar också om de globala problem som finns.
            Riskerna är uppenbarligen stora att om man följer den socialdemokratiska
            politiken kommer man att dra ner produktionen i Sverige.
          </note>
          <note n="c3386534">
            Jag vill gärna ha ett besked. Tänker Vänsterpartiet medverka
            till att man medvetet sänker produktionen i
          </note>
          <note n="4ddc4a80">
            Sverige och på det sättet äventyrar möjligheterna för
          </note>
          <note n="808ff65a">
            Sverige att utnyttja de chanser som nu finns på EU-
          </note>
          <note n="98a240de">
            marknaden att bredda basen för svensk produktion?
          </note>
          <note n="2a1a3f0e">
            Att utnyttja exportmöjligheten till den nya stora marknaden förbilligar
            även livsmedlen för svenska konsumenter. Jag vill gärna ha ett
            besked om detta.
          </note>
          <note n="8e387807">
            Anf. 174 MAGGI MIKAELSSON (v) replik
          </note>
          <note n="2cdbc848">
            Fru talman! Vi har väckt motioner i riksdagen under den allmänna
            motionstiden där vi klart redovisar våra alternativ till regeringens
            förslag på många områden, inklusive jordbrukets område.
          </note>
          <note n="a45f70bb">
            Vi har också klart redovisat att vi är beredda att utnyttja EU-stöden
            för jordbruket så långt vi i en helhetsbedömning har möjlighet
            att göra det just nu.
          </note>
          <note n="76346f91">
            Ingvar Erikssons parti har ju varit med att bidra till de ekonomiska
            problem som vi har i Sverige i dag med ett stort budgetunderskott.
          </note>
          <note n="7aba0914">
            Jag tycker att man måste sätta in saker och ting i sitt sammanhang
            innan man gör de bedömningar som
          </note>
          <note n="26acac83">
            Ingvar Eriksson nu har gjort. Min förhoppning är att vi under
            de kommande veckorna när vi skall behandla jordbruksfrågorna i
            utskottet skall komma fram till bra och breda lösningar till hur
            vi skall utveckla jordbruket i framtiden.
          </note>
          <note n="b6563c0a">
            Anf. 175 INGVAR ERIKSSON (m) replik
          </note>
          <note n="7a60fa6b">
            Fru talman! Maggi Mikaelsson har förhoppningar på behandlingen
            i jordbruksutskottet. På den punkten delar jag hennes uppfattning.
            Det har vi på den borgerliga sidan också. Vi ser det som nödvändigt
            och vi skall ta tillvara de chanser som jordbruksnäringen och
            livsmedelsindustrin har genom EU-medlemskapet.
          </note>
          <note n="32db0f98">
            Maggi Mikaelsson svarade inte på frågan om den globala situationen
            och om Vänsterpartiet vill medverka till att dra ned produktionen.
            Jag jag tolka det som att Maggi Mikaelsson och Vänsterpartiet
            är beredda att låta svenska producenter utnyttja de chanser som
            nu öppnat sig genom EU-medlemskapet?
          </note>
          <note n="9b1d5932">
            Kan jag också tolka Maggi Mikaelsson så, att hon tänker ställa
            krav när det gäller den miljösatsning som
          </note>
          <note n="67f9d969">
            Maggi Mikaelsson faktiskt fick löfte om vid förra utskottsbehandlingen?
            De kraven hoppas jag står krav. Då har vi en chans att tillsammans
            gå en bit framåt på den vägen och därigenom ytterligare utnyttja
            en del av återflödet från EU.
          </note>
          <note n="45d99e8f">
            Jag hoppas att Maggi Mikaelsson står fast vid det.
          </note>
          <note n="8af473cd">
            Vi är beredda att jobba vidare för att utnyttja de medel som
            Sverige har förhandlat sig till genom EU-
          </note>
          <note n="2cc9539f">
            avtalet.
          </note>
          <note n="b178bf1e">
            Anf. 176 MAGGI MIKAELSSON (v) replik
          </note>
          <note n="8ef789e6">
            Fru talman! Som jag sade i mitt anförande är det en bekymmersam
            situation om man ser till den globala livsmedelsproduktionen,
            bl.a. med den dumpning som sker på världsmarknaden. Vi har ett
            överskott av spannmål i Sverige. Det kan man inte neka till eller
            blunda inför.
          </note>
          <note n="0464320b">
            Det finns också stora problem med EU:s jordbrukspolitik som Sverige
            inte kan göra så väldigt mycket åt, åtminstone inte under den
            allra närmaste tiden. Det är en öppning som vi måste se över.
          </note>
          <note n="16026711">
            När det gäller vilka krav Vänsterpartiet kommer att ställa vill
            jag uppmana Ingvar Eriksson att läsa vår motion. Jag tror att
            det är bättre att vi tar den diskussionen ordentligt i utskottet
            än att jag står och läser upp vad vi har sagt i motionen.
          </note>
          <note n="2ea96ee7">
            I mitt anförande har jag också ställt ett antal frågor till jordbruksministern
            om de överenskommelser som vi har träffat före jul som jag hoppas
            att vi nu skall få svar på.
          </note>
          <note n="f605cdf1">
            Anf. 177 LENNART DALÉUS (c) replik
          </note>
          <note n="9114bda7">
            Fru talman! Det är en mycket bra utgångspunkt som Maggi Mikaelsson
            tar med att ge en beskrivning av den globala livsmedelssituationen.
          </note>
          <note n="71ad14a2">
            Hon kunde ha ökat på med iakttagelsen att vi tidigare har haft
            en situation där produktionen egentligen har räckt men där fördelningen
            av nyttigheter över jorden har varit sådan att de inte har kommit
            alla till del. Vi nalkas den situation där jordens bärkraft när
            det gäller produktion av livsmedel inte räcker ens med den mest
            förträffliga fördelning för att nå alla.
          </note>
          <note n="fc52e836">
            Jag tycker att det är värt att notera den utgångpunkt som Maggi
            Mikaelsson tar. Jag menar att den är alldeles riktig. Jag förstår
            också Maggi Mikaelssons besvikelse över innehållet i budgetpropositionen
            i dessa delar med tanke på de löften som jag föreställer mig tidigare
            ställdes ut i den uppgörelse som Maggi
          </note>
          <note n="1b47a3c9">
            Mikaelsson nämnde.
          </note>
          <note n="74774980">
            Nu saknar jag litet av den konkrektion som man kanske kunde begära
            också av Vänsterpartiet på samma sätt som Maggi Mikaelsson nu
            begär av jordbruksministern. Det finns uppgifter i Vänsterpartiets
            motioner i dessa frågor - och särskilt i en motion -
          </note>
          <note n="5e1ab724">
            som bäddar för en diskussion som jag hoppas kan leda till utskottets
            beslut och förslag till kammaren kommer att återspegla en bättre
            situation för miljön, jordbrukarna, jordbruket och Sverige än
            vad regeringens förslag gör. Svårt vore det på annat sätt.
          </note>
          <note n="ad2b90c1">
            Anf. 178 MAGGI MIKAELSSON (v) replik
          </note>
          <note n="915560ff">
            Fru talman! Jag trodde att Lennart Daléus skulle avsluta med
            en fråga. För att inte förlänga debatten kan jag säga att vi är
            ganska överens.
          </note>
          <note n="29ebe08b">
            Anf. 179 GUDRUN LINDVALL (mp)
          </note>
          <note n="86d97c60">
            Fru talman! När man läser det socialdemokratiska budgetförslaget
            och den skrivelse som kommit och som heter Miljön, vårt gemensamma
            ansvar, får man nästan en känsla av att Socialdemokraterna tror
            att miljöproblemen är lösta. Men så är det inte alls.
          </note>
          <note n="69f5a994">
            Det är inte det politiska talet och de vackra orden på papper
            som löser miljöproblem, utan det är konkreta beslut i verkligheten.
            Om vi tittar på de miljöproblem som vi har hanterat de senaste
            20 åren kan vi bara konstatera att det ser värre ut än vad det
            har gjort någonsin förut. Dessutom har det tillkommit nya problem.
          </note>
          <note n="b56a67b1">
            Tittar vi på försurningen kan vi se att den ökar. Vi klarar inte
            kravet att utsläpp av kväve till luften skulle minska med 30 %
            år 1980-1995. Vi klarar inte målet att kväveutsläppen till vatten
            skulle halveras.
          </note>
          <note n="27f55ce6">
            Övergödningen fortsätter att öka. I dag kommer faktiskt 30 %
            av det kväve som faller ned i Östersjön från luften. Det är alltså
            trafiken det handlar om.
          </note>
          <note n="a74748e4">
            Vi kan se i skogen att antalet blödande granar ökar. Vi kan se
            att barrförlusterna är stora. Skogen är fortfarande stressad,
            och skälet är försurning och övergödning.
          </note>
          <note n="f6462c6a">
            Även älgsjukan skulle man kunna diskutera i det här sammanhanget.
            Där sker i dag en forskning. Exakt vad orsaken är vet vi inte.
            Men naturligtvis utsätts även viltet för stress när vi vet att
            biotopen är sjuk. I
          </note>
          <note n="d8d1e085">
            havet har vi M 74. Det är en sjukdom som har gått på laxyngel
            men som nu börjar synas också på torsk.
          </note>
          <note n="3dec5bb3">
            Vi har fått en ny typ av ämnen som heter vinylfenoler. De är
            inte toxiska, dvs. giftiga, men de påminner om kroppens egna substanser,
            nämligen hormoner. När de kommer in i det levande sätter de igång
            processer som vi faktiskt inte vet vad de leder till.
          </note>
          <note n="11bb1de6">
            Dessa substanser, den här typen av nya miljögifter är fruktansvärt
            oroande, och det krävs rejäla resurser här.
          </note>
          <note n="4cb387c1">
            När det gäller människor kan vi se att antalet allergier ökar.
            I dag är 40 % av alla barn som börjar i första klass allergiska.
            När jag jobbade i skolan för några år sedan sade man 25 %. Det
            här är en siffra som skenar. I dag blir vuxna människor allergiska.
          </note>
          <note n="8c7df7d4">
            För bara några år sedan ansågs inte det möjligt. I dag vet vi
            alltså att det är synnerligen möjligt. Vi måste komma till rätta
            med det här. Det är ett exempel på att miljöförstöringen inte
            alls har avstannat, utan fortgår.
          </note>
          <note n="81ba08da">
            När det gäller allergierna kan vi se att antalet lösningsmedel
            som vi använder måste minska. Miljöpartiet tar i sin budgetmotion
            upp metylenklorid, trikloretylen och perkloretylen. Det finns
            ett förbud mot användning av dem från den 1 januari 1996, men
            nu får vi höra att man funderar på att ge läkemedelsföretagen
            en generell dispens från detta till. Det är nämligen de som använder
            mycket att detta.
          </note>
          <note n="fb686396">
            Vi anser att detta är absolut fel. Vi vill snarare gå åt andra
            hållet och införa en miljöavgift på 150 kronor per kg för att
            tala om att vi menar allvar med att vi måste sanera på kemikalieområdet.
            Verkligheten är den att våra celler utsätts för en större kemisk
            krigföring i dag än någonsin i livets historia. Det skriver vi
            i vår budgetmotion.
          </note>
          <note n="7294ead0">
            Vi är mycket glada över den uppgörelse med socialdemokraterna
            som träffades häromdagen. Den gör att vi äntligen kommer i gång
            med allergisaneringen av daghem och skolor. Detta är något som
            kommuner jobbar med. Framför allt efter förra året, när vi hade
            en blöt vår och en smällhet sommar, ökade mögelproduktionen enormt
            i de skolor som har platta tak. Man bör nämligen inte bygga platta
            tak i länder med snö.
          </note>
          <note n="984b0f18">
            Antalet barn som är allergiska i dag är så stort att mögelallergier
            ökar dramatiskt. Har man blivit överkänslig mot något är risken
            mycket stor att allergierna fortsätter. Detta är ett sätt att
            börja betala av den miljöskuld vi har.
          </note>
          <note n="15314325">
            Mot den här bakgrunden vore det naturligt att vi kunde se en
            rejäl satsning på miljön i regeringens budgetproposition, med
            det är tyvärr tvärtom. Man skär på nästan alla punkter. Vi i Miljöpartiet
            vill inte vara med om det. Vi vill återlägga pengar till kalkning,
            och framför allt vill vi avsätta pengar för att börja betala av
            miljöskulden.
          </note>
          <note n="e8cdde4d">
            Regeringen skriver att det i dag finns ungefär
          </note>
          <note n="d2972904">
            2 000 områden som behöver miljösaneras. Dessa områden ligger
            ute i naturen på olika ställen. Man räknar med att detta skulle
            kunna kosta 20 miljarder.
          </note>
          <note n="d0909ff7">
            Man anslår inte en krona till det. Miljöpartiet vill anslå 50
            miljoner under den här budgetperioden.
          </note>
          <note n="380e9f3d">
            Under den förra perioden när socialdemokraterna satt i regeringen
            anslog man faktiskt 150 miljoner och tänkte sig att det skulle
            räcka till fem projekt. Det räckte till två. Jag är övertygad
            om att alla dessa projekt kommer att visa sig betydligt dyrare
            än vad man tror, men vi måste börja.
          </note>
          <note n="dba98bb2">
            I min hemkommun Södertälje har vi ett projekt där vi har 350
            kg kvicksilver i en å och i en sjö. De ligger långt ifrån den
            gamla industrin. Det finns ingen industriägare kvar. Det är gamla
            synder som hände långt före dagens miljölagstiftning. Men vi måste
            få pengar så att vi kan komma till rätta med de här problemen.
            Dessa miljögifter läcker hela tiden ut i naturen, och där skall
            de inte vara.
          </note>
          <note n="43b3c2e6">
            Vi pratar mycket om biologisk mångfald i dag. Jag skulle önska
            att vi fick ett större grepp om vad det innebär. Det handlar inte
            bara om att skydda några få arter. Det handlar om en mångfald
            av de vanliga arterna. Vi behöver inte åka längre än till Östeuropa
            för att se att antalet individer av de vanliga arterna minskar
            hela tiden, dvs. vår biologiska mångfald minskar hela tiden.
          </note>
          <note n="6e0e9df0">
            Vi har många av dessa arter i jordbruket. Hälften av alla hotade
            örter finns t.ex. i jordbruket. Mot bakgrund av detta är det mycket
            olyckligt att vi i dag inte har en regering som kan ta till vara
            de möjligheter vi har till en utveckling på miljösidan i lantbruket.
          </note>
          <note n="bae6d9c3">
            LRF har satt i gång ett projekt som heter På väg mot ett av världens
            renaste jordbruk. Om vi utnyttjade miljöstöden, framför allt det
            program som heter Stöd till resurshushållande konventionellt jordbruk,
            skulle
          </note>
          <note n="7f73bde1">
            Sverige kunna gå före. Fru miljöminister, låt oss sätta i gång
            en positiv utveckling!
          </note>
          <note n="5d0f7f14">
            Anf. 180 INGVAR ERIKSSON (m) replik
          </note>
          <note n="46b8f839">
            Fru talman! Gudrun Lindvall beklagar att regeringen inte utnyttjar
            det miljöstöd som utgör ett återflöde från EU. Jag är beredd att
            hålla med henne om detta. Vi får hoppas på utskottsbehandlingen
            än en gång. Vi har ju fått ett någorlunda positivt besked från
          </note>
          <note n="62be864e">
            Vänsterpartiet. Det finns kanske vissa möjligheter.
          </note>
          <note n="4670c379">
            Gudrun Lindvall föreslår hårdare belastning på jordbruket när
            det gäller gödselskatter och kemikalieskatter. Jag undrar om Gudrun
            Lindvall har riktigt klart för sig vilka effekter det skulle få,
            inte minst kortsiktigt. För att få en balanserad näringstillförsel
            är jordbruket beroende av dessa. Det skulle vara intressant att
            få veta det.
          </note>
          <note n="816373b6">
            Sedan vill jag också fråga om Miljöpartiet är berett att stödja
            regeringen när det gäller den övriga skattebelastningen, dvs.
            de fastighetsskatter som aviseras och dieselskatten som också
            drar ner konkurrenskraften för det svenska jordbruket.
          </note>
          <note n="ef517ed9">
            Anf. 181 GUDRUN LINDVALL (mp) replik
          </note>
          <note n="16520bd5">
            Fru talman! Vi i Miljöpartiet anser att det skall finnas en koppling
            mellan att ta ut miljöskatter och vad de används till. Vi vill
            alltså införa miljöskatter på handelsgödsel, kadmium och på bekämpningsmedel
            som är högre än de som finns i dag. Men vi menar att dessa skatter
            skall gå tillbaks till näringen. Vi anser att de pengar som regeringens
            förslag från i höstas ger, ungefär 400 miljoner, skall gå tillbaka.
          </note>
          <note n="c998b12c">
            Detta skall vara ett sätt att få i gång en utveckling inom jordbruket.
          </note>
          <note n="b2b7a7eb">
            Vi menar att dessa pengar skall användas till ett program för
            resurshushållande konventionellt jordbruk. Det skall också användas
            för stöd till vall och bete av betydligt större slag än vad som
            egentligen inte finns annat än som ord i regeringens proposition.
          </note>
          <note n="e6b04cf5">
            Vi vill också öka LFA-stödet till område syd.
          </note>
          <note n="55d1b432">
            Vi menar att detta skall kopplas ihop. Vi skall ta in miljöskatter
            för att få i gång en utveckling på väg mot ett av världens renaste
            jordbruk, precis som LRF
          </note>
          <note n="def6f56d">
            säger. Kopplingen är mycket viktigt. Jag anser att många av de
            andra skatter som regeringen påför lantbruket är absolut förkastliga
            med det upplägg som man har totalt för lantbruket.
          </note>
          <note n="b4e5ffe9">
            Anf. 182 INGVAR ERIKSSON (m) replik
          </note>
          <note n="9e21340f">
            Fru talman! Jag tycker att det är riktigt att man gör dessa kopplingar
            om man har miljöskatter. Då kan man ju få effekter. Men genom
            EU-avtalet har Sverige skapat möjligheter att genomföra en lång
            rad positiva insatser på miljöområdet för att hämma eventuella
            effekter av överflöd av näring från t.ex. åkermark.
          </note>
          <note n="c021b75a">
            Det gäller våtmarksutbyggnad och odlingsfria zoner vid vattendrag.
            Regeringen missar detta genom sin negativa inställning till återflödet.
            Jag räknar med att ni principiellt ställer upp på detta efter
            det Gudrun
          </note>
          <note n="e5a52f93">
            Lindvall har sagt.
          </note>
          <note n="dc93a7e1">
            Men ökar man skatterna direkt på produktionsmedlen i dagens situation
            snedvrider man konkurrenskraften gentemot omvärlden. Då får det
            negativa effekter. Den frågan fick jag inte svar på. När det gäller
            att belasta näringen har Miljöpartiet uppenbarligen velat gå längre
            än t.o.m. regeringen. Här måste
          </note>
          <note n="43847671">
            Miljöpartiet balansera sina ståndpunkter. Även ni måste väl inse
            att för att vi skall friska kraftiga grödor måste de få näring
            på ett balanserat sätt. Det kan inte lösas på annat sätt i den
            situation som vi har än genom att även utnyttja handelsgödsel.
          </note>
          <note n="6cd69e2b">
            Anf. 183 GUDRUN LINDVALL (mp) replik
          </note>
          <note n="93f18123">
            Fru talman! Ingvar Eriksson låter som om vi hade den här debatten
            för första gången. Han vet mycket väl vad vi står när det gäller
            miljöstöden till lantbruket. Han vet mycket väl att vi anser att
            de skall utnyttjas fullt ut.
          </note>
          <note n="b1dd85ee">
            Jag har pratat med väldigt många lantbrukare under den tid som
            jag har suttit i jordbruksutskottet. Det är intressant att höra
            vilken förståelse de har för detta att höja miljöavgiften för
            att få råd med miljöprogrammen.
          </note>
          <note n="81ac15e7">
            Om man ansluter sig till det program som heter
          </note>
          <note n="31b6e3e0">
            Resurshushållande konventionellt lantbruk, och som bl.a. kräver
            att man minskar sin användning av konstgödsel med 30 % kan man
            få bidrag, odla mer ekologiskt riktigt och också se till att man
            får en bärkraft i lantbruket. Det är mycket glädjande att se att
            många av dem som ringer mig har mycket stor förståelse för den
            här kopplingen, men bara om vi utnyttjar miljöstöden fullt ut.
            Jag anser absolut att den här kopplingen skall finnas. Det skall
            finnas en möjlighet för lantbrukare att genom att gå in i ett
            resurshushållande konventionellt jordbruksprogram minska sina
            miljöavgifter genom att minska mängden bekämpningsmedel och konstkväve.
            Kopplingen är mycket viktig.
          </note>
          <note n="4292fa0e">
            Anf. 184 DAN ERICSSON (kds)
          </note>
          <note n="922b75ea">
            Fru talman! Det är litet svårt att skönja en struktur i denna
            debatt. Vi kastas mellan miljöfrågor och jordbruksfrågor, och
            det drabbades också den föregående talaren av när hon förväxlade
            jordbruksministern med miljöministern. Jag har dock noterat att
            det är jordbruksministern som är här, och jag tänker därför koncentrera
            mig på jordbruksfrågorna.
          </note>
          <note n="dbd44255">
            I går kom en budkavle hit till Stockholm, i vilken
          </note>
          <note n="c8c4c55b">
            Sveriges bönder uppmanar riksdagen att inte svika
          </note>
          <note n="3b7e7069">
            EU-avtalet, att låta bli att straffbeskatta jordbruket och skogsbruket
            och slutligen att ge Sveriges bönder en chans att konkurrera med
            Europas bönder på lika villkor. Man kan tycka att detta är enkla
            och självklara krav, men jordbrukarna har ändå för sin egen överlevnads
            skull nu tvingats att agera och komma till riksdagen för att framföra
            dessa självklarheter. Varför, Margareta Winberg, skall de tvingas
            till det?
          </note>
          <note n="54685bc9">
            Varför för regeringen inte en politik som uppfyller dessa, som
            jag ser det, självklara krav?
          </note>
          <note n="33979374">
            Sedan den socialdemokratiska regeringen och
          </note>
          <note n="01fd399e">
            Vänsterpartiet tillsammans övertagit ledningen av landet har
            villkoren för svenskt jordbruk försämrats på ett drastiskt sätt.
            Jag vill redogöra för det i sex punkter.
          </note>
          <note n="17cf6bae">
            1. Man avhänder Sverige miljardbelopp i miljöstöd från den europeiska
            unionen, trots att detta var framförhandlat och låg med i det
            avtal som vi folkomröstade om i november. Detta har sagts redan
            tidigare här i debatten.
          </note>
          <note n="57f559a1">
            2. Man avlövar södra Sveriges skogs- och mellanbygder genom att
            avstå från stödet till mindre gynnade områden.
          </note>
          <note n="bd97c161">
            3. Man minskar helt i onödan antalet klasser för arealersättning.
          </note>
          <note n="ff0285a5">
            4. Man minskar helt i onödan antalet prisorter.
          </note>
          <note n="ce14dc82">
            5. Man avskaffar avbytartjänster, vilket vi vet hårt drabbar
            jordbrukarna, som behöver dessa tjänster, samtidigt som uppemot
            1 700 människor kan komma att ställas utan arbete.
          </note>
          <note n="5ef70860">
            6. Man planerar en straffbeskattning av jordbrukets skogsfastigheter.
          </note>
          <note n="fb6e54eb">
            Detta sammantaget får givetvis allvarliga konsekvenser för svenskt
            jordbruk och för svensk livsmedelsproduktion, inte minst ur sysselsättningssynpunkt.
          </note>
          <note n="14d7b358">
            Regeringen genomför inte heller en konsekvensanalys som kan belysa
            miljöeffekter, produktionsomfattning, antal missade sysselsättningstillfällen,
            fortsatta boendemöjligheter på landsbygden osv.
          </note>
          <note n="94f13bf2">
            Det minsta man kan begära är väl att få en sådan analys gjord,
            så att man tydligt kan se vad den samlade politiken på det här
            området kan leda till.
          </note>
          <note n="6a3cf3bf">
            Fru talman! Det är dess värre så att den socialdemokratiska jordbrukspolitiken
            i grunden är felaktig. I
          </note>
          <note n="c2584ccf">
            stället för att ha udden riktad mot svenska lantbrukare borde
            man vinnlägga sig om att ge svenskt jordbruk chansen att konkurrera
            på lika villkor och även att utvecklas i mer miljövänlig riktning,
            som har framkommit här tidigare.
          </note>
          <note n="33bf67f4">
            Jordbrukspolitiken måste få en inriktning som syftar till att
            jordbruket skall kunna bedrivas i hela landet med utnyttjande
            av befintlig åkermark. Jag skulle vilja rikta en fråga till Margareta
            Winberg mot bakgrund av de sex punkter som jag har räknat upp,
            om miljöstödet, om stödet till mindre gynnade områden, om antalet
            platser för arealersättning, om antalet prisorter, om avbytartjänsten
            och om fastighetsskatterna på jordbruk och skog. Är ministern
            beredd att på någon av dessa sex punkter verka för en omprövning
            av regeringens politik?
          </note>
          <note n="efc0ea60">
            Jag hörde i går jordbruksutskottets ordförande
          </note>
          <note n="457802b9">
            Daléus uttala sig när han tog emot budkavlen. Han nämnde då att
            det finns möjligheter till förändringar här i riksdagen, vilket
            också har antytts litet här i debatten. Det vore intressant att
            höra från jordbruksutskottets ordförande på vilka grunder han
            sade detta och vilka förutsättningar som finns att förändra regeringens
            politik i utskottet och i kammaren.
          </note>
          <note n="aed10f4f">
            Finns det inte anledning för Margareta Winberg att mot denna
            bakgrund, redan innan hon blir förekommen av riksdagen, försöka
            gå kraven i dessa sex punkter till mötes, så att man kan få en
            dialog och kan försöka finna en samlad politik till gagn för Sveriges
            jordbruk? Det skulle vara intressant att få besked på någon av
            dessa sex punkter. Finns det möjlighet till ett omtänkande?
          </note>
          <note n="a16cb895">
            Slutligen: I kammarens frågestund i går, då en östgöte ställde
            frågan om en konsekvensanalys, var det besked som gavs att någon
            riktig konsekvensanalys inte var aktuell. Man skulle i departementet
            studera en del saker. Skulle inte ministern kunna ge ett bättre
            besked, inte bara att man i departementet skall försöka analysera
            detta och studera konsekvenserna?
          </note>
          <note n="9128cb6d">
            Kan vi inte få en bredare grupp med någon form av parlamentarisk
            förankring, som kunde genomlysa de samlade förslagen och vad de
            sammantaget innebär för svenskt jordbruk? Jag tror att det vore
            oerhört värdefullt.
          </note>
          <note n="659a6a85">
            Anf. 185 LENNART DALÉUS (c) replik
          </note>
          <note n="9883ea84">
            Fru talman! Dan Ericsson förvånar mig litet när han hukar beträffande
            möjligheterna att bedriva ett rimligt politiskt arbete i en riksdag
            där regeringen inte har majoritet. Det är väl alldeles självklart
            att den situationen leder till, försiktigt sagt, möjligheter för
            riksdagen att arbeta. Det är en enkel iakttagelse.
          </note>
          <note n="ed92786d">
            Den andra iakttagelsen är den att regeringens förslag är dåligt.
            Det vore konstigt om det inte skulle gå att förbättra det. Det
            kan inte bli så mycket sämre.
          </note>
          <note n="77804ffd">
            Rimligen måste det finnas möjligheter i ett klokt utskott att
            göra de nödvändiga förändringarna. Hur sedan regeringen och Margareta
            Winberg förhåller sig till detta kommer vi så småningom att märka.
          </note>
          <note n="3b750988">
            Det skall väl i sanningens namn också sägas att det sedan de
            här förslagen aktualiserades har inträffat förändringar av många
            slag. Jag är övertygad om att det finns möjligheter till ett omtänkande
            även hos regeringens företrädare.
          </note>
          <note n="d825dd12">
            Anf. 186 DAN ERICSSON (kds) replik
          </note>
          <note n="df54bdd8">
            Fru talman! Jag tror inte att jag har gjort mig känd för att
            huka beträffande möjligheterna att agera i riksdagen och att få
            till stånd förändringar, Lennart
          </note>
          <note n="888a997a">
            Daléus. Tvärtom ser jag dessa möjligheter. Eftersom
          </note>
          <note n="fc3f0043">
            Daléus valde att inte ta upp jordbrukspolitiken i sitt anförande,
            vill jag dock veta på vilka punkter Lennart
          </note>
          <note n="1f07d33a">
            Daléus tror att vi kan få förändringar till stånd. Det antyddes
            litet i ett replikskifte där en centerpartist deltog, men det
            vore intressant att få veta litet mer om på vilka punkter Lennart
            Daléus tror att det går att ändra propositionen till det bättre.
          </note>
          <note n="2c1da11d">
            Fru talman! Att det sker fysiska förändringar inom
          </note>
          <note n="e021bb47">
            Jordbruksdepartementet är en sak, men det viktiga är om det blir
            förändringar i sakpolitiken. Jag har inte sett så tydliga signaler
            i den riktningen, och det är därför jag ställt mina frågor till
            Margareta Winberg.
          </note>
          <note n="f090ca23">
            Då får hon en möjlighet att deklarera att ett omtänkande kanske
            är på gång.
          </note>
          <note n="31b50dd9">
            Anf. 187 LENNART DALÉUS (c) replik
          </note>
          <note n="8cd9ab44">
            Herr talman! Jag håller med om att vi inte skall överdriva signaler
            från Jordbruksdepartement och regering, men vi skall väl ta vara
            på de möjligheter att förändra tänkandet som står till buds när
            vi har möjlighet att på detta sätt samtala med regeringens företrädare.
          </note>
          <note n="ee311f6c">
            Vilka områden som kan komma i fråga kan jag naturligtvis inte
            säga i dag. Jag hoppas att vi skall ha en grundlig och framåtsyftande
            diskussion i jordbruksutskottet. Men det finns några enkla saker
            som uppenbart måste ändras. Låt mig peka på uteblivandet av det
            berättigade miljöstödet. Det finns en massiv opinion bestående
            av en klok miljörörelse, miljöaktörerna inom socialdemokratin
            och oss som representerar den tidigare fyrklöverregeringen. Det
            vore underligt om inte den mest hårdhudade socialdemokratiska
            regering skulle ta intryck av den.
          </note>
          <note n="050be5e9">
            Anf. 188 DAN ERICSSON (kds) replik
          </note>
          <note n="8af3f96b">
            Fru talman! Jag får försöka dela Lennart Daléus optimism och
            ser fram emot utskottsbehandlingen.
          </note>
          <note n="33853d5e">
            Jag hoppas givetvis att socialdemokraterna då inte skall vara
            av den hårdhudade typ som här antyddes utan att det verkligen
            blir en förändring i tänkandet.
          </note>
          <note n="e969415d">
            Därför ser jag nu fram emot vad Margareta Winberg skall säga.
          </note>
          <note n="150b74e0">
            Anf. 189 Jordbruksminister MARGARETA
          </note>
          <note n="256a3d7c">
            WINBERG (s)
          </note>
          <note n="b501a3ae">
            Fru talman! När en majoritet av svenska folket röstade ja till
            medlemskap i den Europeiska unionen, betydde det kanske på kort
            sikt mest för livsmedelsoch jordbrukspolitiken. Vi harmoniseras
            nu med
          </note>
          <note n="382fd397">
            CAP, EU:s jordbrukspolitik. Det innebär att en del av den medlemsavgift
            som vi kommer att betala till EU
          </note>
          <note n="d0c8852b">
            återgår till Sverige i form av det s.k. återflödet, och det blir
            till jordbrukssektorn. Hur mycket och till vilka jordbrukare skall
            vi ha en debatt om här så småningom. Därför tänkte jag nu ägna
            mig litet grand åt framtiden i den Europeiska unionen.
          </note>
          <note n="3877d258">
            Vad vill vi med medlemskapet på jordbruks- och livsmedelspolitikens
            område? Frågeställningarna är många. Den grundläggande är emellertid:
            Hur länge skall nuvarande, av de flesta bedömare kallade, absurda
            system, som tar över 50 % av den gemensamma budgeten, överleva?
            Skall vi av oss själva styra mot en förändring eller skall vi
            på grund av utvidgningen mot Öst- och Centraleuropa tvingas i
            mer eller mindre okontrollerade former att förändra politiken?
          </note>
          <note n="3cb4116f">
            Följdfrågorna blir många.
          </note>
          <note n="1b8d1951">
            Är vi nöjda med att unionen producerar ett spannmålsöverskott
            på netto ca 10 % per år, vilket som vi har hört förut dumpas på
            en världsmarknad, tredje världens marknad, och omöjliggör en egen
            livsmedelsproduktion i de områdena?
          </note>
          <note n="110bbb81">
            Anser vi att det är bra med en överskottsproduktion av smör,
            dvs. mjölk, som subventioneras och därmed stimulerar konsumtionen
            för barn, äldre, sjuka och fångar? Systemet är sådant nämligen.
          </note>
          <note n="40ccbe10">
            Är det acceptabelt med ett vinöverskott som med gemensamma pengar
            skall marknadsföras och drickas upp i de länder där konsumtionen
            så att säga är för liten?
          </note>
          <note n="8a57e8c4">
            Är det förenligt med vår hälsopolitik att subventionera tobaksodling?
          </note>
          <note n="62550103">
            Är det rimligt med en prisökning på 35-40 % till sockerbetsodlarna,
            som nu blir fallet?
          </note>
          <note n="75e2c4fb">
            Är det förenligt med vår humanism att acceptera de långa djurtransporter
            som försiggår i flera EU-
          </note>
          <note n="f038da07">
            länder?
          </note>
          <note n="6c997d38">
            Skall EU:s eller vår syn på djursjukdomar råda i framtiden?
          </note>
          <note n="066143e8">
            Det är bl.a. om dessa framtida frågeställningar som EU-medlemskapet
            handlar. Det finns mycket mer i EU:s jordbrukspolitik som är främmande
            för oss, men som ständigt oppositionell har jag fått lära mig
            att välja mina strider. Man kan inte opponera mot allt, för då
            är det till slut ingen som lyssnar. Därför vill jag ta tillfället
            nu att redovisa några positioner som jag driver i ministerrådet
            och som jag hoppas få ledamöternas synpunkter på.
          </note>
          <note n="4870cad9">
            Jag börjar med frågan om den gemensamma jordbrukspolitiken och
            dess framtid. Det är ett orimligt system. Det är dyrt, det är
            byråkratiskt och det är dåligt för miljön.
          </note>
          <note n="a22b4a41">
            Jordbruket spelar en central roll i den europeiska politiken.
            Det spelar en helt annan roll i Frankrike,
          </note>
          <note n="11c18cad">
            Spanien, Portugal, Irland och Grekland än det gör i de nordliga
            medlemsländerna.
          </note>
          <note n="5ebfc61d">
            Den svenska regeringens uppfattning är att jordbrukspolitiken
            på ett mera radikalt sätt måste förändras. Överskotten måste bringas
            ner, kvoter och regleringar successivt fasas ut. Priserna måste
            ner. En mer miljövänlig inriktning av politiken måste påbörjas.
          </note>
          <note n="08b6e66a">
            Jag har framfört de här tankarna i ministerrådet till den tidigare
            kommissionären Steichen och den nytillträdde Fischler, senast
            i måndags i Bryssel.
          </note>
          <note n="523ebe09">
            Vi har sagt att vi vill vara med och ha en konstruktiv debatt
            om 2000-talets jordbrukspolitik. Jag kan väl säga att mottagandet
            av våra åsikter inte är översvallande på alla håll.
          </note>
          <note n="881f9a9e">
            Förra veckan bildade därför några EU-länder en samtalsgrupp om
            detta ämne. Eftersom åsikterna går isär ganska mycket mellan nord
            och syd och inte heller följer några partigränser, måste man nu
            söka nya vägar för att nå fram till ett resultat.
          </note>
          <note n="32347aa6">
            En annan viktig och ytterst aktuell fråga är djurskyddet. Många
            av oss har sett hur människor i Storbritannien demonstrerar mot
            långa djurtransporter och mot kalvuppfödning och djurhållningen
            för kalvarna.
          </note>
          <note n="9e4d647a">
            Här har Sverige varit föregångare, därför att vi inte har de
            problemen.
          </note>
          <note n="5763cab1">
            Vi har framfört behovet av en gemensam politik, eftersom den
            inre marknaden på transporternas område betyder att djur, såväl
            liv- som slaktdjur, transporteras över landgränserna. I avvaktan
            på denna gemensamma politik, som tycks vara svår att få igenom,
            är vi snart i Sverige framme med nationella regler på just transportområdet,
            för det är nytt för oss detta att föra djur över gränsen.
          </note>
          <note n="b3991e4f">
            För slaktdjur kommer åtta timmar som totaltid att gälla. För
            livdjur kommer åtta timmar att gälla för vattning och utfodring,
            12 timmar för vila, om transporten inte överstiger 15 timmar,
            då den kan fortsätta till destinationsorten.
          </note>
          <note n="d6a43b61">
            Det här kommer vi att fortsätta att driva, därför att vi vet
            att inte alla delar vår uppfattning. Här går också en skiljelinje
            mellan nord och syd. Vi har sagt att vi är beredda till en konstruktiv
            diskussion och också till en kompromiss. Det viktigaste nu är
            att vi får gemensamma regler, även om de blir något urvattnade.
          </note>
          <note n="76bb0d2d">
            Precis som på området CAP och dess framtid leder vi faktiskt
            en informell samtalsgrupp för att så att säga skapa opinion och
            driva på i frågan om djurtransporterna.
          </note>
          <note n="717b7d34">
            Två andra djurskyddsfrågor som är uppe i debatten handlar om
            kalvuppfödning. Vi vet att det, som en del tycker, fina vita kalvköttet
            är kommet från kalvar som utfodrats på ett sätt som inte är tillåtet
            hos oss, ett sätt som gör att kalvarna får blodbrist. Vi har förbjudit
            det i Sverige.
          </note>
          <note n="33215e9f">
            Nu har vi tagit upp det till debatt i ministerrådet, och vi hoppas
            på sikt få framgång där.
          </note>
          <note n="9bb76adb">
            När det gäller salmonella har vi haft framgång i förhandlingarna
            och i diskussionerna. Vi kan troligen behålla ett liknande skydd
            som det vi har haft. Vi väntar nu på beslut i kommissionen och
            hoppas att det skall kunna träda i kraft den 1 mars. Det finns
            invändningar också här, men vi är mycket bestämda i vår position.
          </note>
          <note n="d2e06c15">
            Några ord om socker, för det finns också en sockerregim inom
            unionen. Där skall vi fatta beslut i februari. Det betyder sannolikt
            en förlängning av nuvarande ordning på sex år. Det betyder att
            odlarna får ett tillskott på mellan 35 och 40 %.
          </note>
          <note n="b52c772d">
            Det är konsumenterna som får betala det här. I
          </note>
          <note n="368db034">
            Sverige har vi sagt, och det har vi framfört i ministerrådet,
            att vi tycker att man skulle kunna sänka priserna. Vi tycker att
            man skulle kunna ta ner överskottet där det är ett överskott,
            och vi tycker att man skall ta det av betkvoten.
          </note>
          <note n="ef53f5ea">
            En annan fråga som har med socker att göra gäller
          </note>
          <note n="32d65dd5">
            Gotland. Jag är mycket förvånad över den tidigare regeringen
            och dess ovilja att i medlemskapsförhandlingarna ta upp Gotlandsfrågan.
            Vad jordbrukarna,
          </note>
          <note n="c2ffb92e">
            LRF, Centern och Socialdemokraterna, kanske också andra partier,
            på Gotland vill är att få en regional sockerkvot, att av den nationella
            kvoten ha möjlighet att fördela en viss del till Gotland.
          </note>
          <note n="3a223295">
            Vi har drivit det här hela hösten, och vi hoppas kunna skriva
            in det i beslutet som snart kommer att fattas.
          </note>
          <note n="2704bce2">
            Slutligen, fru talman, vill jag återigen understryka vikten av
            en förändring av jordbrukspolitiken. Menar man, dvs. t.ex. de
            stats- och regeringschefer som träffades i Essen för ett tag sedan,
            allvar med att öppna den Europeiska unionen mot Öst- och Centraleuropa,
            då måste det ske en omprövning av jordbrukspolitiken, därför att
            man kommer inte att ha råd att ha den subventionsnivå som är i
            dag. Den svenska regeringen är fast i sin åsikt att inte utestänga
            Öst- och
          </note>
          <note n="140837f3">
            Centraleuropa, och det är en av mina drivkrafter för en förändring
            av EU:s jordbrukspolitik.
          </note>
          <note n="bb2da696">
            Anf. 190 LENNART DALÉUS (c) replik
          </note>
          <note n="f865e044">
            Fru talman! Jordbruksministern vill spela fotboll när vi andra
            spelar badminton. Vi vill gärna prata om det som regeringen har
            lagt på riksdagens bord i form av en budgetproposition, och om
            svensk jordbrukspolitik med utgångspunkt bl.a. i EU. Jordbruksministern
            vill ge sin vision av arbetet i EU och inbjuder oss här i kammaren
            att komma med synpunkter och kommentarer på detta. Jordbruksministern
            vet att vi har begärt en parlamentarisk kommitté där vi gediget
            skall kunna diskutera dessa frågor och ge just de genomtänkta
            synpunkter som jordbruksministern rimligen inte med så kort varsel
            kan vänta sig av en kammare en sen kväll. Det är inte riktigt
            seriöst, fru talman.
          </note>
          <note n="a8a7c70d">
            Vad vi skall tala om är den svenska jordbrukspolitiken och dess
            relation till EU-medlemskapet. Vad vi efterlyser är jordbruksministerns
            förståelse för den oro som svenska jordbrukare känner i en situation
            då de inte får tillgång till samma stöd, samma ekonomi eller samma
            förutsättningar som sina europeiska vänner. Det gäller inte bara
            oron utan också avsaknaden av möjligheter till ett offensivt arbete
            i jordbruket.
          </note>
          <note n="d41841df">
            Vi står inför en situation då jordbruket satsar miljömässigt.
            Vi står inför en situation då jordbruket skall in på marknaden.
            Då behöver man skjuts. Då behöver man stöd. Då behöver man inte
            strypas.
          </note>
          <note n="cd689977">
            Man undrar efter den uppvaktning eller demonstration som ägde
            rum utanför riksdagen nyligen vad det är jordbruksministern begär
            av svenska jorbrukare för att de skall falla henne på läppen.
            Vi skall väl inte flytta hela jordbruket till Bispgården igen?
          </note>
          <note n="52c5edd6">
            Anf. 191 Jordbruksminister MARGARETA
          </note>
          <note n="256a3d7c">
            WINBERG (s)
          </note>
          <note n="8fa0775b">
            Fru talman! Den sista slängen uppfattade jag inte riktigt. Jag
            förstod den i varje fall inte. Den kräver nog sin förklaring,
            Lennart Daléus.
          </note>
          <note n="50e0bc49">
            Det här är en allmänpolitisk debatt. Senare kommer en budgetdebatt.
            Jag hade hoppats att vi för en gångs skull skulle kunna lyfta
            oss över stöddebattsnivån. Men jag har hört i samtliga inlägg,
            och Lennart
          </note>
          <note n="fd3f788b">
            Daléus bekräftar detta i sin replik, att det inte går.
          </note>
          <note n="e2e6ec2d">
            Jag valde detta tillfälle för att redovisa litet grand av det
            vi diskuterar i ministerrådet, vilka initiativ jag har tagit och
            vilka åtgärder i övrigt som jag som minister i ministerrådet har
            vidtagit. Detta gör jag inte minst mot bakgrund av att Lennart
            Daléus själv vid flera tillfällen har efterlyst regeringens åsikter.
            Jag tog tillfället i akt, men det var tydligt att det inte passade.
          </note>
          <note n="aa2c7fdd">
            Det talades om att bönderna skall ha samma stöd och samma ekonomi
            som sina bröder och systrar ute i
          </note>
          <note n="1d76f6ed">
            Europa. Det finns ingen generell EU-bonde, Lennart
          </note>
          <note n="b1a98a0f">
            Daléus. Villkoren växlar mellan varje medlemsland, och också
            inom regionerna i respektive medlemsland.
          </note>
          <note n="253e52c2">
            Jag vill också säga - det är viktigt för protokollet, inte minst
            - att det inte är så att alla medlemsländer utom Sverige utnyttjar
            de stöd som står till buds fullt ut. Danmark gör det inte, och
            Nederländerna gör det t.ex. inte.
          </note>
          <note n="927019e5">
            Lennart Daléus talade också om marknaden. Jag har inte tagit
            upp det i dag, men att försöka utvidga marknaden för svenska produkter
            är ett prioriterat område på departementet. Jag har en hel del
            punkter som jag så småningom skall redovisa när det gäller hur
            jag anser att man skall gå till väga för att saluföra och stötta
            svensk mat på EU-marknaden.
          </note>
          <note n="b5b03c85">
            Anf. 192 LENNART DALÉUS (c) replik
          </note>
          <note n="dce9aefa">
            Fru talman! Jordbruksministerns syn på och resonemang om det
            stöd som svenskt jordbruk behöver för att komma in på en europeisk
            marknad skall välkomnas. Om det sedan får preciseringar i litet
            tydligare termer i det arbete som förestår är jag den första att
            välkomna det.
          </note>
          <note n="091ecac3">
            Det är möjligt att andra länder inte utnyttjar alla delar av
            de möjligheter som EU rymmer, men jag tror att man kan säga att
            det är ett flagrant avsteg från stödmöjligheter som Sverige gör
            i och med det förslag som regeringen har lagt fast.
          </note>
          <note n="ace5a94c">
            Mitt resonemang om Bispgården hänförs naturligtvis till att jag
            vet att jordbruksministern i andra sammanhang är rätt preciserad
            i förslag och exempel till riksdagen om vad som bör ha uppmärksamhet
            och stöd - inte bara av riksdagen utan också ute bland myndigheterna.
            Jag tycker att en precisering av hur man skall förändra och utnyttja
            möjligheterna i EU
          </note>
          <note n="b3cff903">
            skulle vara angelägen.
          </note>
          <note n="0d595442">
            Jag vet att vi har en diskussion framför oss i jordbruksutskottet.
            Som jag har sagt i ett tidigare inlägg tycker jag att det finns
            mycket som pekar på att man på sina håll har förstått nödvändigheten
            av omsorg om människor i näringen och omsorgen om miljön.
          </note>
          <note n="b9d43363">
            Vad vi kan begära och vädja om är att man låter de socialdemokratiska
            företrädarna vid sidan av jordbruksministern agera, klokt diskutera
            och ta fram ett slutresultat som kammaren kan ta ställning till
            och som bättre stämmer med våra krav när det gäller miljön och
            när det gäller det svenska jordbrukets utveckling.
          </note>
          <note n="85506f78">
            Anf. 193 Jordbruksminister MARGARETA
          </note>
          <note n="256a3d7c">
            WINBERG (s)
          </note>
          <note n="fad39d65">
            Fru talman! Jag pratade om att förändra möjligheterna från talarstolen,
            dvs. om hur man vill förändra politiken och därmed också möjligheterna
            i framtiden
          </note>
          <note n="d9ed0c7e">
            - inte i dagsläget.
          </note>
          <note n="040ccd82">
            Lennart Daléus talar om omsorg om människor och miljö. När man
            lyssnar på den mest uppskruvade jordbrukspolitiska debatten får
            man för sig - det var någon som var inne på det här också - att
            det blir så otroligt mycket sämre nu. Det är mycket mera synd
            om bönderna efter den första januari än det var före den första
            januari.
          </note>
          <note n="bfbcabc0">
            Jag vill ändå för kammarens ledamöter och för protokollet berätta
            vad som står på s. 8 i budgetpropositionen. Där står det vilket
            belopp som var anvisat till jordbruk och trädgårdsnäring 1994/95.
            Det var
          </note>
          <note n="f622e636">
            3,738 miljarder. På ettårsbasis för det kommande året är det
            7,684 miljarder.
          </note>
          <note n="2f4ed805">
            Man måste ha dessa siffror med sig. Vad ni från oppositionspartierna
            gör är att ni jämför med vad den tidigare regeringen hade lovat
            att dela ut till bönderna. Ni jämför inte med den verklighet som
            bönderna levde i före den första januari. Jag tycker ändå att
            dessa siffror talar ett ganska tydligt språk.
          </note>
          <note n="3c839319">
            Vi vet att det kommer pålagor på jordbruket.
          </note>
          <note n="bca562e2">
            Jag skall också säga att den konsekvensutredning som många av
            er har pratat om är på väg. Den kommer. Då får man se det också
            i de termerna.
          </note>
          <note n="0a69a567">
            Anf. 194 GUDRUN LINDVALL (mp) replik
          </note>
          <note n="84e6122a">
            Fru talman! Jordbruksministern! Jag är glad för den information
            vi får om vad som händer nere i
          </note>
          <note n="c7542e01">
            Bryssel, för ärligt talat har det varit litet ont om den varan.
            Trots att jag sitter i både jordbruksutskottet och
          </note>
          <note n="9d34f0ae">
            EU-nämnden är min främsta informationskälla Internationellt perspektiv,
            som LRF skriver. Jag tycker att det är beklämmande, och jag önskar
            att vi kunde få en bättre information om vad som sker.
          </note>
          <note n="ccb10e22">
            Jordbruksministern tar upp vissa frågor. När det gäller djurskyddet
            är det helt klart att stödet är massivt i Sverige för den linje
            jordbruksministern företräder i EU. Vi vill inte ha den typ av
            djursyn som finns nere i Europa. Jag önskar verkligen jordbruksministern
            lycka till när det gäller de frågorna.
          </note>
          <note n="8d236bef">
            Det finns likaså en total enighet bland partierna när det gäller
            stödet till Gotland och en speciell kvot vad beträffar sockerproduktionen
            för Gotland. Det var utskottet ense om.
          </note>
          <note n="1fd6135b">
            Miljöpartiet vill att stödet till Roma sockerbruk skall vara
            kvar hela 1996, och vi önskar också att regeringen börjar titta
            litet grand på ägarförhållandena. Det är litet underligt att det
            finns en vinst i företaget och att det ändå hotas av nedläggning.
          </note>
          <note n="c406bdb9">
            Det finns en sak som jag tror att jordbruksministern och jag
            är överens om men drar olika konsekvenser av. Jordbruksministern
            säger att överskottet skall bringas ned och att vi skall ge jordbruket
            en mer miljövänlig inriktning. Precis det vill Miljöpartiet.
          </note>
          <note n="92c7ac5f">
            Vårt sätt att få ner överskottsproduktionen är att minska intensiteten
            i jordbruket. Vårt sätt att uppnå ett mer miljövänligt jordbruk
            är att införa bl.a. de miljöstöd som det finns en möjlighet till.
            Det är bl.a.
          </note>
          <note n="56c47632">
            ett stöd till resurshushållande konventionellt lantbruk.
          </note>
          <note n="76c6beac">
            Jag har litet svårt att förstå varför jordbruksministern inte
            drar samma slutsatser som jag. Vill man ha i gång denna utveckling
            finns det ett gyllene tillfälle just nu, genom att utnyttja de
            miljöstöd som kan sätta i gång utvecklingen. Hur kommer det sig
            att vi drar så olika slutsatser?
          </note>
          <note n="52dee6d5">
            Anf. 195 Jordbruksminister MARGARETA
          </note>
          <note n="256a3d7c">
            WINBERG (s)
          </note>
          <note n="6941a882">
            Fru talman! Jag är glad över att vi kan vara överens om djurskyddet.
            Lennart Daléus nämnde ingenting om det, men jag utgår från att
            det även finns ett stöd hos Centerpartiet för ett förbättrat djurskydd
            i unionen.
          </note>
          <note n="35a8bfa7">
            Vi får väl diskutera informationen återigen. Jag är på nästan
            samtliga EU-nämndens möten. Det går mycket bra att ställa frågor
            även om sådana saker som inte precis står på föredragningslistan.
            Jag skall gärna svara. Jag har också med mig expertis som kan
            svara i mitt ställe, om jag inte skulle kunna svara.
          </note>
          <note n="af12bb01">
            Vi skall också, som jag har sagt tidigare, fundera över hur vi
            skall kunna lämna en bättre information än i dag till utskottet.
            Vi har inte kommit längre än så.
          </note>
          <note n="3c3dfb7d">
            Jag vill understryka det jag har sagt tidigare. Det är inte alla
            som tycker om det, men jag framhärdar i den åsikten. Det är i
            EU-nämnden detta skall diskuteras.
          </note>
          <note n="f9d4e301">
            Jag förutsätter att de ledamöter som sitter där tar upp frågan
            med sina partigrupper och sitt fackutskott. Det var den ordningen
            man tänkte att man skulle ha.
          </note>
          <note n="eb615ad4">
            Dessutom skall vi se till att det blir en något så när kontinuerlig
            information till fackutskotten, i detta fall jordbruksutskottet.
          </note>
          <note n="9e572311">
            Det finns en ganska enkel om än smärtsam förklaring när det gäller
            miljöstöden. Vi har inte råd. Det är det svar jag vill ge på den
            frågan.
          </note>
          <note n="1f66f84d">
            Anf. 196 GUDRUN LINDVALL (mp) replik
          </note>
          <note n="de97a729">
            Fru talman! Miljöpartiet har visat hur vi skulle kunna finansiera
            detta med miljöstöden. Om vi höjer miljöavgifterna har vi råd.
            Det finns en stor respekt och förståelse för det ute i näringen.
            Om vi får i gång en utveckling åt ett miljövänligt håll ser man
            att det finns möjligheter att utnyttja stödet. Då får man också
            en förståelse för att vi höjer miljöavgifterna. Det går att finansiera
            detta, om man vågar höja miljöavgifterna, framför allt på handelsgödsel.
          </note>
          <note n="7480684a">
            Jag hoppas att vi kan vara överens om att denna utveckling är
            viktig. En sak som kommer att göra att utvecklingen verkligen
            kan komma i gång är stödet till forskning och utbildning. Tyvärr
            skärs det ner i regeringens budget. 250 miljoner försvinner. Jag
            ser det inte som något sätt att få i gång en utveckling mot en
            mera miljövänlig inriktning på lantbruket. Det är svårt att lägga
            om en konventionell gård till ett mera resurshushållande eller
            helt ekologiskt lantbruk. För det behövs stöd, uppmuntran och
            utbildning. Det behövs insatser på detta område. De är för små
            i dag.
          </note>
          <note n="5d4a5410">
            Om vi räknar med det mål vi har satt upp, att 10 % av jorden
            skall odlas ekologiskt år 2000, skall antalet ekologiska lantbrukare
            öka från 2 000 i dag till
          </note>
          <note n="6a795124">
            12 000 år 2000. Det kommer att krävas resurser för det, jordbruksministern.
          </note>
          <note n="ce92dbf7">
            Jag hoppas att det finns en förståelse för det förslag som miljöpartiet
            har lagt fram. Det innebär att vi lägger tillbaka 150 miljoner
            av de sparade 200 och dessutom ökar på med ytterligare 250 miljoner.
            Vi är ju överens om att vi måste få in lantbruket i en mera hållbar,
            miljövänlig inriktning. Det är också LRF inne på. Det har man
            skrivit i många dokument, bl.a. tillsammans med Det naturliga
            steget.
          </note>
          <note n="6bdefd7a">
            Anf. 197 Jordbruksminister MARGARETA
          </note>
          <note n="256a3d7c">
            WINBERG (s)
          </note>
          <note n="2d28580c">
            Fru talman! Får jag börja med att erinra om vad som står i propositionen
            när det gäller stödet till miljön. Vi har tre delprogram: ett
            på 500-550 miljoner, ett på 50-100 miljoner och ett på 150-200
            miljoner.
          </note>
          <note n="12fae2ea">
            Jämför detta med verkligheten i fjol, före den 1 januari 1995.
            Det innebär då en kraftig uppjustering, även om vi inte kunde
            uppfylla den tidigare regeringens runda löften om ännu mera pengar.
            Det är inte politiskt möjligt i en situation då vi sparar på barnfamiljer,
            pensionärer, sjuka och arbetslösa - snart sagt alla grupper i
            samhället. Då skulle det vara en grupp som inte drabbas av några
            nedskärningar, utan de får sin nivå höjd jämfört med förra året.
            Att man skulle höja den ytterligare är mycket svårt att få acceptans
            för, åtminstone inom det socialdemokratiska partiet. Bördorna
            skall fördelas något så när rättvist.
          </note>
          <note n="728c4142">
            Så var det stödet till utbildning och forskning. Det är samma
            skäl där - vi måste spara. Vi måste få balans i statens ekonomi.
            Vi har lovat inför valet att
          </note>
          <note n="2423069a">
            1998 skall den branta utvecklingen av statsskulden vara bruten.
            Den skall vara stabiliserad. Helst skall kurvan böja av nedåt.
            När man säger det i allmänna termer håller alla med och nickar.
            Men när det sedan kommer till att man måste skära ned på ett visst
            område och höja skatten på ett annat område, då kommer särintressena
            och lobbyisterna fram. Då är det plötsligt så att man gärna vill
            spara, men inte just på sitt eget område. Jag tycker att Gudrun
            Lindvall till viss del ger uttryck för det.
          </note>
          <note n="f24f6984">
            Anf. 198 DAN ERICSSON (kds) replik
          </note>
          <note n="0d361199">
            Fru talman! Jordbruksministern blev litet besviken på att hon
            inte fick till någon framtidsdebatt. Jag tror nog att ministern
            måste tänka efter litet. Hur reagerar egentligen alla de lantbrukare
            som har varit involverade i den budkavle som har gått från olika
            delar av landet under en veckas tid och som var samlade här i
          </note>
          <note n="b486a494">
            Stockholm i går, när ministern inte med ett ord nämner de förslag
            och synpunkter som framfördes och inte minst själva innehållet
            i budkavlen? Hon kommenterar inte detta med ett ord i sitt inlägg.
          </note>
          <note n="069159f2">
            För dem som utsätts för denna politik är det kanske inte så lätt
            att se framtiden. Den är rätt fjärran. För många handlar det om
            hur man skall kunna överleva med sina företag, hur man skall klara
            den dagliga brödfödan. Det måste vara väsentligt att vi har en
            framtidstro i den svenska näringen på jordbruksområdet, om vi
            skall kunna föra en framtidsdebatt. Det är den debatten vi måste
            klara av.
          </note>
          <note n="48ba0a8c">
            Jordbruksministern väljer att fly till EU i stället för att diskutera
            de problem vi har här. Det är en något märklig ordning, med tanke
            på jordbruksministerns inställning till EU.
          </note>
          <note n="db22fdfc">
            Jag ville ha besked på sex punkter, om det på någon punkt fanns
            en möjlighet till nytänkande eller omtänkande, för att kunna gå
            den eventuella majoritet som finns här i riksdagen till mötes
            innan regeringen får problem med att få igenom sina förslag. Jag
            fick inte något besked. Det skulle vara intressant att få någon
            form av besked. Finns det någon möjlighet till förändring när
            det gäller dessa sex punkter?
          </note>
          <note n="783484ed">
            Anf. 199 ANDRE VICE TALMANNEN
          </note>
          <note n="46c1c1d9">
            Jag vill påminna jordbruksministern om att replikskiftet och
            ordväxlingen är mellan den som har begärt replik och jordbruksministern.
          </note>
          <note n="65c1f496">
            Anf. 200 Jordbruksminister MARGARETA
          </note>
          <note n="256a3d7c">
            WINBERG (s)
          </note>
          <note n="79e7af1c">
            Fru talman! Jag skall försöka hålla mig till reglerna. Dan Ericsson
            talade om budkavlen. jag hade den franske jordbruksministern här
            i går. Han var tillika ordförande i ministerrådet under första
            halvåret. Jag berättade då om demonstrationen. Det gjorde jag
            på presskonferensen också. Då fick han en fråga av en journalist,
            om han inte var litet avundsjuk på Sveriges jordbruksminister,
            när det bara var fyra traktorer i demonstrationen. Då log han
            litet.
          </note>
          <note n="7d579331">
            Att man demonstrerar och har olika åsikter gentemot den sittande
            regeringen är inte unikt för Sverige.
          </note>
          <note n="9614fcae">
            Det förekommer inte minst i Frankrike, som i övrigt är ett rätt
            så "jordbrukarvänligt" land.
          </note>
          <note n="a5e76169">
            Dan Ericsson räknade upp sex punkter. Jag har i och för sig svar,
            men jag hade önskat att vi kunde diskutera detta när det är budgetdebatt.
            Om man nu skall lägga ut dessa pengar, som Dan Ericsson och kds
            vill, var vill man då spara? Någonstans måste vi ta hem de pengar
            som skall göra att statsfinanserna blir sunda och bra igen, att
            förtroendet för den svenska ekonomin återinförs, efter dessa år
            då förtroendet har varit ganska dåligt.
          </note>
          <note n="cbd65698">
            Dan Ericsson säger att jag valde att fly till EU.
          </note>
          <note n="0cc762f1">
            Som Dan Ericsson också påpekar har jag inte själv valt EU. Men
            nu är vi där. Då är det viktigt att ha en uppfattning om vad man
            vill göra med medlemskapet.
          </note>
          <note n="6181caa4">
            Jag tycker att Dan Ericsson och andra som stod på motsatta sidan
            i folkomröstningskampanjen borde vara de första att ha en uppfattning
            här. När en majoritet har sagt ja är det min uppgift - och, som
            jag ser det, också en uppgift för andra partier - att faktiskt
            fylla medlemskapet med ett bra innehåll. Inte ett ord om den saken
            hörs här.
          </note>
          <note n="49b61d5a">
            Anf. 201 DAN ERICSSON (kds) replik
          </note>
          <note n="9829536d">
            Fru talman! Jag tror att jordbruksministern skall vara tacksam
            för att svenska bönder håller sig till aktiviteter och manifestationer
            i någorlunda ordnade former. Att många har varit involverade när
            det gäller denna budkavle är ingen hemlighet, utan det vet ministern
            om. Det anmärkningsvärda är, tycker jag, att man inte med ett
            ord kommenterar stämningsläget i dag inom lantbrukarkåren.
          </note>
          <note n="eed50427">
            Ministern säger att hon i och för sig har svar på de sex punkterna.
            Ja, men då är det intressant att få ett svar - antingen ja eller
            nej. Finns det alltså någon möjlighet att göra något?
          </note>
          <note n="8b876720">
            Det kan handla om litet av omtanke om jordbruksministern. Jag
            uppskattar henne som person. Jag minns så väl när hon förra mandatperioden
            som ordförande i jordbruksutskottet undrade hur länge den dåvarande
            jordbruksministern skulle acceptera att riksdagen, som hon uttryckte
            det, körde över honom.
          </note>
          <note n="ca7f9e37">
            Var gick gränsen för det acceptabla?
          </note>
          <note n="d36561f1">
            Just inför utsikten att kanske bli överkörd här i riksdagen genom
            andra beslut än det som regeringen har lagt fram vore det kanske
            förnuftigt att på någon punkt försöka gå riksdagen till mötes.
            Jag tänker på en eventuell förväntad majoritet. Det är den möjligheten
            jag vill öppna för här, fru Winberg!
          </note>
          <note n="634417aa">
            I övrigt är vi överens när det gäller EU-kraven och framtiden,
            precis som framgått av tidigare replikskiften. Inte minst gäller
            det djurskyddet. Kds har väckt en omfattande motion på det området,
            just med inriktning på EU och hur vi skall agera där. Där kan
            ministern alltså hämta många tips.
          </note>
          <note n="18a219b8">
            Anf. 202 Jordbruksminister MARGARETA
          </note>
          <note n="256a3d7c">
            WINBERG (s)
          </note>
          <note n="886e1b8c">
            Fru talman! De bönder som kom hit, Dan Ericsson, vände sig faktiskt
            inte till mig utan till riksdagen.
          </note>
          <note n="90147b3d">
            Det tycker jag är alldeles korrekt. Vi har ju lämnat över vårt
            förslag till riksdagen, och man skall ha respekt för det. Det
            är riksdagen som beslutar. Det ligger också i parlamentarismens
            väsen att regeringen, om den inte har majoritet i riksdagen, kan
            få finna sig i att, som Dan Ericsson uttryckte det, bli överkörd.
          </note>
          <note n="c272ad9f">
            Jag hoppas att riksdagens ledamöter är kloka nog att tänka på
            framtiden och att de ser till att besparingar och skattehöjningar
            som föreslagits också går igenom, så att förtroendet för den svenska
            ekonomin och för Sverige återigen kan bli verklighet.
          </note>
          <note n="06f442e6">
            Anf. 203 INGVAR ERIKSSON (m) replik
          </note>
          <note n="09b54628">
            Herr talman! Jordbruksministern vill tala om den gemensamma jordbrukspolitikens
            framtid. Hon vill dock inte tala om det som är mer kortsiktigt,
            men högaktuellt, här. Vidare säger hon att det nu skall komma
            en konsekvensanalys. Det tackar jag för. Vi har länge efterlyst
            en sådan.
          </note>
          <note n="075dfe5b">
            Jag frågade om urholkningen av EU-avtalet och om de konsekvenser
            som det får för sysselsättningen.
          </note>
          <note n="900fa855">
            Det gäller då arbetena inom jordbruk och livsmedelsindustri.
            Det bekymrar tydligen inte jordbruksministern. Som jag ser saken
            är det en mycket allvarlig fråga. Det kan bli ödesdigert om man
            på departementet inte tänker om när det gäller den aktuella utformningen
            av EU-politiken i Sverige.
          </note>
          <note n="0297ebe8">
            Ja, det är självklart att vi framöver skall diskutera den framtida
            gemensamma jordbrukspolitiken. Men det här får inte skymma det
            faktum att svenskt jordbruk nu är involverat i EU:s aktuella jordbrukspolitik.
          </note>
          <note n="4a3ac744">
            Därför måste vi gemensamt se till att anslutningen i första hand
            blir lyckosam.
          </note>
          <note n="4117cdde">
            När det gäller resonemanget om fortsättningen kan jag säga att
            vi är beredda. Vi inser att EU:s jordbrukspolitik måste förändras,
            och vi kommer att arbeta för det. Men kärnpunkten i dagens situation
            är att svenska producenter såväl inom jordbruket som inom livsmedelsindustrin
            nu verkligen får en chans att arbeta på samma villkor. Det får
            man inte med den inriktning som jordbruksministern förordar. Jag
            vill gärna ha besked i frågorna om sysselsättningen. Jag vill
            också ha besked beträffande övriga frågor som jag nyss ställt.
          </note>
          <note n="5367e71c">
            Anf. 204 Jordbruksminister MARGARETA
          </note>
          <note n="256a3d7c">
            WINBERG (s)
          </note>
          <note n="f8e86247">
            Herr talman! Först en motfråga till Ingvar Eriksson: Om vi här
            i dag i den allmänpolitiska debatten -
          </note>
          <note n="27736571">
            nästa stora debatt är budgetdebatten - inte kan tala om framtiden,
            när skall vi då prata om den och när skall vi då diskutera vad
            vi vill fylla medlemskapet med? Jag vore glad för ett svar på
            den frågan.
          </note>
          <note n="89e61eb3">
            Ingvar Eriksson, liksom många andra, utmålar liggande förslag
            som ödesdigert. Det är som om något nattsvart nu skulle dras ned.
            Men sanningen, Ingvar
          </note>
          <note n="7138ac83">
            Eriksson, är - jag upprepar siffrorna från budgetpropositionen
            - att den tidigare borgerliga regeringen
          </note>
          <note n="3ffbaa07">
            1994/95 till jordbruk och trädgård anvisade 3,7 miljarder kronor.
            Det nya anslaget på ettårsbasis till jordbruk och trädgårdsnäring
            uppgår till 7,6 miljarder kronor. Hur kan man då utmåla det som
            dödsstöten för näringen, inklusive de efterkommande leden och
            sysselsättningen där?
          </note>
          <note n="7deecb66">
            När det gäller fisket anvisade den tidigare regeringen 88 miljoner
            kronor. Nu är det 186 miljoner kronor. Det är sådant som EU-medlemskapet
            medför.
          </note>
          <note n="3064b914">
            Vidare är det verkligheten före den 1 januari som vi skall jämföra
            den här budgeten med. Då blir det en kraftig höjning av stödet
            till jordbruket.
          </note>
          <note n="25e15cf6">
            Jag vill fråga Ingvar Eriksson om de skatter och den belastning
            som det talas om: Hur skall medlemsavgiften betalas om man inte
            skall göra på nämnda vis?
          </note>
          <note n="1a4361de">
            Vidare skulle det vara intressant att höra om Ingvar Eriksson
            och Moderaterna har någon åsikt om regionaliseringen av sockerkvoten
            när det gäller Gotland.
          </note>
          <note n="057cbb7e">
            Anf. 205 INGVAR ERIKSSON (m) replik
          </note>
          <note n="85ea1ea1">
            Herr talman! Tydligen inser inte Margareta Winberg att vi befinner
            oss i en ny situation. Hon talar om budgetutfallet men glömmer
            att säga att priserna blir betydligt lägre till producenterna
            och att kostnaderna blir betydligt högre, inte minst genom de
            nya skatter och avgifter som regeringen redan tagit och som nu
            aviseras. Det är på den punkten som man ute på fältet är orolig.
            Det är därför som vi har en så akut och besvärlig situation. Det
            är också därför som den optimism inför framtiden som funnits håller
            på att förspillas.
          </note>
          <note n="8846c4c3">
            Det behövs alltså mycket mer av investeringar. Nu drar man sig.
            Risken finns att man inte får tillräckligt med råvaror för att
            kunna motsvara de möjligheter som vi kan få på exportmarknaden.
            Margareta Winberg är ju själv positiv till exporten. Men vi måste
            ha råvaror för att kunna fullfölja den här satsningen.
          </note>
          <note n="9a9022b3">
            Den framtida jordbrukspolitiken måste inriktas på att tillsammans
            med näringen, i nationens intresse, tillvarata och utveckla den
            svenska livsmedelsproduktionens förutsättningar. Politiker måste
            gå med, inte mot, en näring som nu för första gången möter stark
            europeisk konkurrens. Vi menar att detta innebär att jordbruket
            befinner sig i en ny situation. Det måste även socialdemokrater
            inse. Politiken skall hjälpa näringen att inta sin plats i det
            internationella perspektivet vad gäller produktion av jordbruksvaror.
          </note>
          <note n="d50897a0">
            Stödet skall inte innebära speciella förmåner, utan det gäller
            att få konkurrera på lika villkor. Om man får den chansen kommer
            EU-medlemskapet att bli positivt för jordbruket, för landet och,
            inte minst, för de svenska konsumenterna.
          </note>
          <note n="223b5d72">
            Anf. 206 Jordbruksminister MARGARETA
          </note>
          <note n="256a3d7c">
            WINBERG (s)
          </note>
          <note n="9f0bb4ca">
            Herr talman! Jo, Ingvar Eriksson, jag inser mycket väl att det
            nu är en ny tid för oss. Det var om detta och om framtiden i det
            avseendet som jag ville ha en debatt. Så blev det inte, utan det
            kom att handla om dagspolitiken.
          </note>
          <note n="e9a3b716">
            Det måste komma in optimism, säger Ingvar
          </note>
          <note n="bbbceddb">
            Eriksson. Ja, men inte kommer det någon optimism efter den nattsvarta
            debatt som ni jämt och ständigt för. Ni talar bara om hur eländigt
            det blir. Till slut kan det ju bli självuppfyllande. Optimismen
            kan faktiskt gå i botten om man inte vågar något här.
          </note>
          <note n="c5460817">
            Det är nu en ny chans för jordbrukarna. Låt både dem och oss
            ta den chansen!
          </note>
          <note n="41f57ca7">
            Jag fick inget svar om sockerkvoten och Gotland.
          </note>
          <note n="0c85424b">
            Ett svar vill jag gärna ha.
          </note>
          <note n="d6779f96">
            Sedan vill jag poängtera, Ingvar Eriksson, att det är lätt att
            vara i opposition och att bjuda över regeringen. Men kom ihåg
            att det nu är sista gången som ni har den chansen. Sedan har ju
            riksdagen egna regler, vilka jag tycker är bra. När man plussar
            på med belopp i miljardklassen - sådana förslag finns det här
          </note>
          <note n="1038db9a">
            - måste man alltså även visa var pengarna skall tas.
          </note>
          <note n="f6ecee75">
            Det är alltså sista gången som ni kan överträffa varandra.
          </note>
          <note n="2652ef56">
            Anf. 207 MAGGI MIKAELSSON (v) replik
          </note>
          <note n="f5e00bec">
            Herr talman! Jag delar jordbruksministerns uppfattning när det
            gäller de problem som EU:s jordbrukspolitik medför. Vidare tycker
            jag att den inriktning som jordbruksministern i sitt anförande
            har skissat på är bra. Det är bra att man försöker göra något
            åt djurtransporterna och djurhållningen och att man kanske kan
            komma fram när det gäller salmonellan.
          </note>
          <note n="5c9b3ed6">
            Jag tror också att det är bra att välja sina "krig".
          </note>
          <note n="7685657b">
            Jag skulle vilja komma med ytterligare ett litet krig som jag
            tycker att jordbruksministern skall föra i
          </note>
          <note n="d5dafcda">
            Bryssel. Det handlar då om CAP-stöden, som finansieras fullt
            ut över EU:s budget. Jag tror att det skulle kunna vara en framkomlig
            väg att diskutera en sänkning av subventionsgraden där. Det är
            ju de här stöden som tar större delen av budgeten. Bara så litet
            som 10 % sänkning, finansierad över de nationella budgetarna,
            tror jag får inflytande på - eller påverkar
          </note>
          <note n="6d6d46d2">
            - det spannmålsöverskott som finns. Det skulle också betyda att
            medlemsavgiften på sikt skulle kunna minskas. Det är en av de
            saker som jag tror är viktiga.
          </note>
          <note n="ad753739">
            Något som vi i Vänsterpartiet har lyft fram i det EU-
          </note>
          <note n="254026bd">
            program som vi nyligen har antagit i vår partistyrelse är att
            inga EU-stöd skall finansieras med mer än
          </note>
          <note n="8f9a2376">
            50 %.
          </note>
          <note n="dce7c890">
            Jag har förstått att jag inte får svar på de frågor som jag ställde
            i mitt anförande. Det är litet synd, för jag tror att det hade
            varit värdefullt att inför utskottsbehandlingen få veta hur regeringen
            har tänkt sig att uppfylla de överenskommelser som träffades mellan
            regeringen och Vänsterpartiet före jul.
          </note>
          <note n="a31dd272">
            Anf. 208 Jordbruksminister MARGARETA
          </note>
          <note n="256a3d7c">
            WINBERG (s)
          </note>
          <note n="c0392351">
            Herr talman! Jag delar Maggi Mikaelssons uppfattning att man
            borde sänka de hundraprocentiga stöden. Jag hyser dock inte så
            stor förhoppning om att ett sådant förslag, åtminstone i förstone,
            skulle gå igenom.
          </note>
          <note n="8ee14f42">
            Efter att ha varit på ett antal möten i Bryssel kan man fundera
            över hur stor viljan är att ta ned överskott. Jag vill erinra
            om ett beslut som fattades innan vi hade rösträtt. Det handlade
            om trädan. Tidigare hade man 15 % trädeskrav på roterande träda.
            Kommissionen hade föreslagit att det skulle sänkas med
          </note>
          <note n="b60019ed">
            2 %, därför att det var torka i några länder och överskottet
            därför hade sjunkit litet grand. Därför ville man minska trädan
            så att överskottet så att säga skulle hålla sig. Så uppfattade
            jag det i alla fall. Men efter en mycket omfattande diskussion
            tyckte inte ministerrådet att ens 13 % var bra, utan man ville
            ha 12 % trädeskrav. Man ville alltså sänka kraven ytterligare.
          </note>
          <note n="75e33170">
            Detta visar att man kan fundera över om viljan finns att göra
            någonting åt överskottet.
          </note>
          <note n="3aff208d">
            Som jag tidigare sade i mitt anförande kommer man, om man menar
            allvar med utvidgningen mot öst, att tvingas dra ned dessa bidrag.
            Vi har också i olika sammanhang föreslagit att det skall bli mer
            av nationell finansiering och nationella stöd än vad det är i
            dag.
          </note>
          <note n="f1eeb096">
            Svaren på de frågor som Maggi Mikaelsson tidigare ställde är
            att vi litet grand avvaktar besluten i riksdagen när det gäller
            t.ex. areal- och betesstödet.
          </note>
          <note n="707a9c92">
            När vi vet vilka summor det kommer att handla om skall vi också
            gå till Bryssel med detta och se om vi får accept, för det är
            ju inte längre denna riksdag som bestämmer om sådant här.
          </note>
          <note n="a512266a">
            Frågan om bärkraftigt konventionellt jordbruk skall vi se över
            i en utredning. Den parlamentariska gruppen kommer att tillsättas
            när vi vet vad det blir för beslut i riksdagen.
          </note>
          <note n="e38c1c32">
            Anf. 209 MAGGI MIKAELSSON (v) replik
          </note>
          <note n="6ead96bc">
            Herr talman! Jag vill tacka för de svar som jag ändå fick. Jag
            väljer att tolka svaren så positivt och konstruktivt som att vi
            i utskottet har goda möjligheter att komma fram till bra lösningar.
          </note>
          <note n="f3ba0fe7">
            Det framgår ju klart av den motion som vi i
          </note>
          <note n="0fb61bca">
            Vänsterpartiet har väckt att vi tycker att nivåerna är för låga.
            Men det är viktigt att lyfta fram att vi ju också har vägt in
            detta i ett helhetsperspektiv så att vi, även om vi hade haft
            den kommande förändrade budgethanteringen, hade kunnat klara av
            högre miljö- och arealstöd.
          </note>
          <note n="1a68da93">
            Vi har ett helhetsförslag i vår budget, där vi även har vägt
            in de ökade resurser som vi har lagt på jordbruket. En av orsakerna
            till att vi väljer att lägga förslag om ökade miljöstöd är just
            den orättvisa fördelningen som EU:s jordbrukspolitik innebär,
            där CAP-
          </note>
          <note n="baac93d1">
            stöden - jordbruksstöden - som helt finansieras via
          </note>
          <note n="899d4d8c">
            EU:s garantifonder tar en väldigt stor del av de 7,6
          </note>
          <note n="243fc10f">
            miljarder som jordbruksministern redovisar. Hade vi haft en lägre
            summa där, hade vi också kunnat ha en lägre summa för miljöstöden.
          </note>
          <note n="69f96aa0">
            Anf. 210 Jordbruksminister MARGARETA
          </note>
          <note n="256a3d7c">
            WINBERG (s)
          </note>
          <note n="e9767b4d">
            Herr talman! Jag vill bara säga några ord om
          </note>
          <note n="b3e9c471">
            Vänsterpartiet och nivåerna. Det skall bli intressant att se
            helheten. Det skall bli intressant att se om
          </note>
          <note n="db233c88">
            Vänsterpartiet skall vara med och spara på de sjuka, de arbetslösa,
            barnfamiljerna och vad det nu är men plussa på för bönderna. Jag
            tycker att det är en mycket konstig politik och mycket olikt ett
            vänsterparti. Det luktar väldigt mycket av opportunism.
          </note>
          <note n="131a7843">
            Anf. 211 EVA ERIKSSON (fp) replik
          </note>
          <note n="c50360c4">
            Herr talman! Jag tycker inte synd om bönder, om det var så att
            jordbruksministern menade alla. Jag är inte heller särskilt attraherad
            av att överträffa vare sig den ena eller den andra. Men det är
            ändå så att jordbruksföretagen är en näring som inte har spelregler
            uppsatta. Det finns ingen långsiktighet i den politik som vi har
            lagt fast. Alla företag behöver en långsiktighet. Även om de inte
            lyder under Sten Heckschers departement så är det en nödvändighet.
            Detta tycker jag är en intressant framtidsfråga. Jag vill tacka
            jordbruksministern för att hon tar upp framtidspolitiken.
          </note>
          <note n="c9f19eb4">
            Margareta Winberg och jag är inte eniga när det gäller stödpolitiken,
            men det kan vi ta upp i budgetdiskussionen. Men det finns ändå
            ett oerhört stort behov av att diskutera framtidsplanerna.
          </note>
          <note n="c726085c">
            När man talar om jordbruksföretagen finns det ändå skäl att fundera
            över de 5 eller 7 miljarder som avsätts för olika sysselsättningsåtgärder
            som ingen vill ha. Det borde vara intressant för jordbruksministern
            att intressera sig litet grand för dessa pengar.
          </note>
          <note n="863f02b7">
            Jag tror också att jordbruksutskottets behandling framgent kommer
            att leda till att vi i utskottet kommer fram till en bra lösning
            på frågan. Det är nödvändigt, för annars får vi hela tiden en
            hätsk och negativ debatt, där vi på något sätt slår fast att politiken
            som är formad för jordbruket i Sverige är utformad av jordbruksföretagarna
            själva. Men det är inte så. Det är ju vi politiker som har format
            jordbrukspolitiken. Det vi kan konstatera är att vi har misslyckats.
          </note>
          <note n="529ea972">
            Nu måste vi ge svenska bönder och oss politiker möjligheter att
            tillsammans forma framtidens jordbrukspolitik i EU. Är det detta
            som jordbruksministern menar med sina inlägg här?
          </note>
          <note n="64a95799">
            Anf. 212 Jordbruksminister MARGARETA
          </note>
          <note n="256a3d7c">
            WINBERG (s)
          </note>
          <note n="9759feb5">
            Herr talman! Jag börjar med att konstatera att Eva
          </note>
          <note n="4e0fdbfd">
            Eriksson säger att man har misslyckats med att forma en jordbrukspolitik.
            Jag håller med om det. Den har varit dålig under de senaste åren.
          </note>
          <note n="67fbe808">
            Eva Eriksson säger att ingen vill ha de pengar som skall gå till
            arbetsmarknadspolitiska åtgärder. Nej, det är kanske så att när
            det gäller jordbruket och dess företrädare så är de, som jag brukar
            säga, några av världens skickligaste lobbyister. Det har bedrivits
            lobbying i denna kammaren. Det finns väl inte en ledamot som inte
            har utsatts för LRF:s påtryckningar, och det har gett resultat.
            Det kan man ju konstatera när man läser motionerna.
          </note>
          <note n="5bdfde05">
            Men jag undrar hur många arbetslösa som har bedrivit lobbying
            bland riksdagens ledamöter. De arbetslösa är inga lobbyister.
          </note>
          <note n="5e8a6f7a">
            Eva Eriksson säger att ingen vill ha pengarna.
          </note>
          <note n="5ab706fe">
            Dessa pengar skall ju leda till jobb, och det är vad de arbetslösa
            vill ha. Den socialdemokratiska regeringen företräder också de
            arbetslösa.
          </note>
          <note n="4f60cd63">
            När det sedan gäller långsiktigheten kan man bara konstatera
            att det inte ens om man skulle gå på den tidigare regeringens
            runda förslag skulle vara någon garanti för långsiktighet, därför
            att EU:s långsiktiga politik med nödvändighet måste förändras.
            Det betyder att man nu i Sverige har varnat många bönder för detta.
            Man skapar en kostym som på sikt kanske inte kan fyllas ut.
          </note>
          <note n="6108b75c">
            Jag har också sagt att jag inte tror att den dagen kommer då
            EU tar sin hand ifrån jordbruket och jordbruket ersätts genom
            nationella stöd fullt ut. Det finns nog ingen regeringen, oavsett
            färg, som kommer att ha råd med det.
          </note>
          <note n="90a5aa3b">
            Anf. 213 EVA ERIKSSON (fp) replik
          </note>
          <note n="92d5672a">
            Herr talman! Jag kan bara konstatera att jordbrukspolitiken alltid
            har varit dålig. Den är vi ju alla skyldiga till. Socialdemokrater
            och andra har ju varit med och format politiken under decennier.
            Men målet måste ju ändå vara, vilket också är jordbruksföretagarnas
            och allas mål här i riksdagen, att vi skall sträva efter att våra
            jordbruksföretagare i Sverige skall sluta att vara livegna. De
            skall vara fria företagare.
          </note>
          <note n="5f91efd0">
            Margareta Winberg säger att man inom LRF är de största lobbyisterna.
            Det är klart att de är lobbyister, men det har ju också LO alltid
            varit liksom även andra organisationer. Det är en del i behandlingen
            av ärenden och av demokratin. Delaktighet, medverkan i och påverkan
            av politiska beslut är ju inget märkligt i en demokrati. Men däremot
            är det politikernas sak att se till att man fattar beslut utifrån
            de politiska övertygelser man har.
          </note>
          <note n="dbf9e165">
            Visst är pengarna för de arbetslösa bra. Vi har alla väckt motioner
            om hur man skall lösa arbetslösheten.
          </note>
          <note n="9ffe412b">
            Om detta är vi inte eniga. Men jag vill ändå påstå att livsmedelsarbetare
            och andra människor som arbetar i näringen också kommer att hotas
            av arbetslöshet om man vidtar en del av dessa åtgärder och inte
            arbetar för en långsiktig förändring av jordbrukspolitiken. Jag
            har aldrig sagt att vi skall ha kvar en gammal traditionell jordbrukspolitik,
            utan vi skall vara öppna för att jobba mot en mycket sundare jordbrukspolitik.
            Men vi har också sagt att vi gemensamt skall forma jordbrukspolitiken.
            Jag ställde en fråga till jordbruksministern om vad det är för
            forum som vi i jordbruksutskottet och i riksdagen skall ha för
            att kunna vara med och forma framtidens jordbrukspolitik.
          </note>
          <note n="294b96ad">
            Anf. 214 Jordbruksminister MARGARETA
          </note>
          <note n="256a3d7c">
            WINBERG (s)
          </note>
          <note n="fc488c34">
            Herr talman! Eva Eriksson talar om fria företagare. Jag satte
            detta inom citationstecken i mitt anteckningsblock här. Bönderna
            vill vara fria företagare, inom citationstecken, samtidigt som
            målet tycks vara att få ut så mycket stöd som möjligt. Jag får
            inte denna ekvation att gå ihop, måste jag säga.
          </note>
          <note n="91910f3c">
            Delaktighet talar Eva Eriksson om. Ja, nog har det varit delaktighet
            under de senaste åren. Det har varit mycket personunion av samma
            åsikter mellan LRF
          </note>
          <note n="738d9500">
            och den tidigare regeringen eller, kanske jag skall säga, den
            tidigare jordbruksministern. Jag vet inte om
          </note>
          <note n="320b28e3">
            Folkpartiet var så involverat i den delaktighet som försiggick
            på den tiden.
          </note>
          <note n="76a07d36">
            Nu är det inte likadant, men det betyder inte att inte LRF är
            med och lägger fram synpunkter. Självfallet pratar vi med dem.
            De kommer med sina långa listor. Vi diskuterar deras krav som,
            vilket jag tidigare sade, i mångt och mycket går ut på att få
            mera stöd.
          </note>
          <note n="d2aa64b4">
            Jag vill fråga Eva Eriksson vad fria företagare egentligen innebär
            för henne.
          </note>
          <note n="f1f5631d">
            Anf. 215 CARL G NILSSON (m)
          </note>
          <note n="0c1f6c9c">
            Herr talman! Det är naturligtvis lockande att kasta sig in i
            den jordbrukspolitiska debatten, men vi skulle ju också hinna
            med litet miljöpolitik. Å andra sidan är det så att en bra jordbrukspolitik
            är detsamma som en bra miljöpolitik, och kanske också tvärtom
            för den delen.
          </note>
          <note n="66c6cdf0">
            Under den borgerliga regeringen skedde det viktiga framsteg på
            det miljöpolitiska området. En ny skogsvårdslagstiftning som leder
            till ökad mångfald i skogsbruket infördes. De ekonomiska styrmedlen
            förbättrades och blev fler. Ett förslag till samlad förbättrad
            miljölagstiftning presenterades m.m.
          </note>
          <note n="aa879cb0">
            Tyvärr märker vi nu hur miljöarbetet har stannat upp efter det
            socialdemokratiska maktövertagandet.
          </note>
          <note n="494e4824">
            På två områden har utvecklingen gått helt emot strävandena efter
            en bättre miljö.
          </note>
          <note n="55a5a116">
            Det förslag till miljöstöd som har diskuterats mycket i kammaren
            innebär faktiskt en betydligt sämre satsning på viktiga åtgärder
            för biologisk mångfald i vårt kulturlandskap.
          </note>
          <note n="1cf1d61e">
            Förslaget till miljöbalk har dragits tillbaka för att på nytt
            utredas. Detta kommer att ta mycket tid, vilket innebär att viktiga
            skärpningar och kompletteringar av miljölagstiftningen kommer
            att försenas flera år.
          </note>
          <note n="8bfbcc52">
            Hade socialdemokraterna inte agerat så här hade
          </note>
          <note n="11ad1c28">
            Sverige i dag haft hårdare straff för miljöbrott och bättre sanktionsmöjligheter
            i form av miljöavgifter. Vi hade haft miljökvalitetsnormer och
            bättre regler för miljökonsekvensbeskrivningar. Och slutligen
            hade vi haft möjlighet att införa system med s.k. överlåtelsebara
            utsläppsrätter.
          </note>
          <note n="41b6d027">
            Den borgerliga regeringens miljöbalksförslag, som ju har dragits
            tillbaka av den nuvarande regeringen, borde naturligtvis återsändas
            till riksdagen för beslut.
          </note>
          <note n="ce7e9e1a">
            Såvitt jag förstår skulle inte detta stå i strid med socialdemokraternas
            vilja att förändra lagstiftningen.
          </note>
          <note n="1a028eda">
            Deras utredningsarbete kunde ske parallellt med att nya och effektivare
            lagar får börja att verka. Vi tolkar därför den socialdemokratiska
            regeringens agerande så, att man inte är särskilt intresserad
            av att snabbt införa en bättre och mer effektiv miljölagstiftning
            i
          </note>
          <note n="e77f983c">
            Sverige.
          </note>
          <note n="1fe9dcc4">
            Sverige behöver en regering som driver offensiv miljöpolitik,
            till skillnad från denna passiva och mera undflyende miljöpolitik
            som den socialdemokratiska regeringen hittills visat prov på.
            Från moderat håll anser vi att miljöarbetet måste skärpas och
            förnyas på flera områden.
          </note>
          <note n="f265d6ce">
            I det framtida arbetet för en bättre miljö kommer det gemensamma
            miljöarbetet inom EU att vara av speciell vikt. Tack vare samarbetet
            mellan länder finns möjligheten att arbeta med sådana gränsöverskridande
            problem som tidigare inte har kunnat lösas.
          </note>
          <note n="ea7eaf68">
            Vi från moderat håll föreslår att Sverige i detta EU-
          </note>
          <note n="6600d768">
            arbete skall prioritera de gränsöverskridande problemen och ställa
            särskilda krav på införande av ekonomiska styrmedel för att minska
            utsläppen, kanske främst av koldioxid men också av andra försurande
            ämnen.
          </note>
          <note n="45e4036b">
            Miljöarbetet inom EU bör ha som mål att bevara de höga svenska
            miljökraven och skärpa kraven inom
          </note>
          <note n="0f03eac7">
            EU. Dessutom bör målet vara att ta bort de regleringar som skadar
            miljön. Vidare bör det vara en viktig målsättning att öka EU:s
            intresse för Östersjöområdets miljö, som ju ligger oss särskilt
            varmt om hjärtat.
          </note>
          <note n="0db115b3">
            När det gäller deltagandet i EU:s miljöarbete vill vi moderater
            också särskilt betona vikten av att Sverige utnyttjar det omdiskuterade
            EU:s miljöstöd. Tyvärr tvingas vi konstatera att den socialdemokratiska
            regeringen på den här punkten för en politik som innebär att det
            uteblivna stödet blir en stor motgång, kanske den största motgången
            någonsin, för miljöarbetet i vårt kulturlandskap. Regeringens
            budgetförslag härvidlag jämfört med den borgerliga regeringens
            förslag innebär att nästan 2 miljarder mindre kommer att satsas
            på miljöåtgärder i kulturlandskapet.
          </note>
          <note n="a8ac53b6">
            Följden av denna brist på intresse för EU:s miljöstöd är ju att
            möjligheterna att bevara den biologiska mångfalden i landskapen
            minskar. Med vårt förslag skulle det i stället bli fler satsningar,
            t.ex. på våtmarker.
          </note>
          <note n="99620730">
            Växthuseffekten är en annan stor fråga. Den är kanske det största
            hotet mot den globala miljön. Frågan stod i centrum vid FN-konferensen
            1992, då ett stort antal länder, däribland Sverige, enades om
            en klimatkonvention. Enligt denna konvention får Sverige inte
            låta sina utsläpp av koldioxid öka.
          </note>
          <note n="aed9a964">
            Det är därför mycket oroande att vi nu har fått en regering vars
            energiminister talar om att introducera ytterligare fossila bränslen
            i den svenska elproduktionen. Vad Sverige och världen i övrigt
            just nu inte behöver är en återupplivning av gamla planer på fossilbränslebaserade
            kraftverk. Vi behöver i stället en offensiv klimatpolitik. Den
            strategin bör innehålla ett skärpt utsläppsmål, aktiva insatser
            för att EU skall minimera koldioxidutsläpp genom en koldioxidskatt,
            en belysning av kärnkraftens betydelse för den framtida utsläppsnivån
            och att vi vidtar övriga aktiva insatser för att minska utsläppen
            inom trafiksektorn.
          </note>
          <note n="2d1c5dce">
            Anf. 216 SIVERT CARLSSON (c)
          </note>
          <note n="597f842e">
            Herr talman! Jag skall säga några ord om miljö och energi.
          </note>
          <note n="73eeb9ce">
            Hållbara och varaktiga energisystem måste i framtiden baseras
            på förnybar energi. Energin måste komma från energikällor som
            är såväl olika som geografiskt spridda. Ett sådant energisystem,
            i huvudsak baserat på bioenergi, vattenkraft, vind och sol, ökar
            inte bara säkerheten. Det ger också renare energi, bättre miljö,
            ökat oberoende, ökat antal arbetstillfällen och långsiktighet.
          </note>
          <note n="3e3cd7d1">
            Sedan vi 1859 borrade upp den första oljan har vi också hunnit
            att ur vårt klots begränsade skafferi gräva fram bl.a. en hel
            del kol och uran att användas för att producera energi. Följden
            har blivit bl.a. miljöförstöring, koncentration och ett starkt
            utlandsberoende.
          </note>
          <note n="412d44ff">
            Herr talman! Nu är det hög tid att fasa över till en mera långsiktig
            och hållbar utveckling, såväl i ekologisk som i ekonomisk mening.
            Det måste till en omställning från kärnkraft och fossila bränslen
            till förnybar och miljöanpassad energi parad med energisparande
            och effektivare energianvändning. Vi måste fasa över till en energipolitik
            där varje energikälla anpassas till naturens eget kretslopp, vilket
            är en självklar förutsättning för långsiktighet och varaktighet.
          </note>
          <note n="157bfc8c">
            Beslutet 1980 om en avveckling av kärnkraften här i landet var
            framsynt. Men det har gått 15 år sedan dess och ungefär lika lång
            tid återstår till år 2010, som bl.a. näringsutskottet 1979/80
            fastslog som det år då
          </note>
          <note n="368dc69a">
            "den sista reaktorn skulle stängas".
          </note>
          <note n="611e63d3">
            I partiöverenskommelsen 1991 mellan Socialdemokraterna, Folkpartiet
            liberalerna och Centern konstaterades bl.a. att "det bör slås
            fast att den sista reaktorn skall stängas senast år 2010". Fyrklöverregeringen
            angav i sin regeringsförklaring att
          </note>
          <note n="2d306949">
            "energiöverenskommelsen från 1991 ligger fast".
          </note>
          <note n="868bee7c">
            Nuvarande statsminister deklarerade i regeringsförklaringen 1994
            att ingångna överenskommelser på energiområdet skall gälla. Detta
            förutsätts gälla såväl överenskommelsen 1980 med svenska folket
            som
          </note>
          <note n="3867f031">
            1991 års energiöverenskommelse.
          </note>
          <note n="748d5965">
            Mot denna bakgrund, mot bakgrund av den senaste tidens diskussioner
            och för att skapa klara riktlinjer och förutsättningar samt för
            att ge entydiga signaler beträffande framtida energisystem måste
            nu kärnkraftsavvecklingen tydliggöras i lagstiftningen. Av kärntekniklagen
            bör framgå bl.a. att år 2010 skall kärnkraften i vårt land vara
            avvecklad. Minst en reaktor bör avställas under innevarande mandatperiod.
            Då, herr talman, ges den klara och entydiga signal som tekniker,
            elproducenter, industri m.fl. behöver för att ytterligare utveckla
            och arbeta med de många alternativ som i dag finns.
          </note>
          <note n="3c64aacd">
            Användningen av biobränslen, som i dag ger mer än 70 TWh, dvs.
            16 % av vår totala energianvändning och mer än vad vi får från
            kärnkraften, kan till år
          </note>
          <note n="f487dbb7">
            2010 mer än fördubblas.
          </note>
          <note n="934b26f6">
            Ett annat alternativ är förgasning i stället för förbränning
            av i dag stora mängder "svartlutar" m.m.
          </note>
          <note n="ad31df3d">
            Det kan ge ca 10 TWh el utan att ett enda extra träd behöver
            fällas.
          </note>
          <note n="0b2cabee">
            En rad svenska kommuner satsar nu på biobränslebaserad kraftvärmeproduktion.
          </note>
          <note n="4e1da7ba">
            Vindkraften är inne i ett intensivt utvecklingsskede. I USA,
            Indien, Kina, EU-länderna och Danmark sker en snabb utbyggnad
            av vindkraftverk. Tyskland passerar snart Danmark som EU:s vindkraftsledande
            land. År 2010 kan vindkraften hos oss bidra med 10-
          </note>
          <note n="b1a9e870">
            15 TWh el. Förutsättningen är dock bl.a. ett investeringsbidrag
            även till små vindkraftverk och att vindkraften vid lokalisering
            av vindkraftverk får status som riksintresse. I dag finns alltför
            många onödiga hinder för en vettig expansion av vindkraften.
          </note>
          <note n="31fbc0d3">
            Kalmar län, det skogsrikaste länet söder om Dalälven, som har
            världens modernaste massafabrik i
          </note>
          <note n="cd8040f8">
            Mönsterås, som har stor energikompetens bl.a. vid
          </note>
          <note n="53b0da1b">
            Simpevarp i Oskarshamn, som har landets längsta kuststräcka,
            som med Öland har tradition, kunskap och expansion på vindkraftsområdet
            och som har en kvalificerad miljöinriktad högskola, har alla förutsättningar
            att bli ett naturligt utvecklingscentrum på energins område med
            bl.a. en ny vindkraftsmyndighet lokaliserad till Kalmar.
          </note>
          <note n="9f321655">
            Oskarshamn bör kunna bli ett naturligt centrum för framtida energiutveckling
            vid överfasningen från kärnkraft till förnybara energikällor.
          </note>
          <note n="23d1548c">
            På samma sätt som Vattenkraftlånefonden på sin tid på ett bra
            sätt bidrog till finansieringen av vattenkraftsobjekt bör nu en
            energiförnyelsefond inrättas, som skall bidra med finansieringen
            av investeringar i förnybar energi.
          </note>
          <note n="751c835d">
            Ökad solvärmeteknik, effektivare vattenkraftverk, effektivare
            energianvändning, naturgas som reservkraft tillsammans med förut
            omnämnda energiformer visar att alternativen för att ersätta kärnkraften
            finns i dag.
          </note>
          <note n="5bd4cc1c">
            Vad som nu behövs är bl.a. att svensk industri ges klara signaler
            om överfasningen till den "gröna energi" som mycket snart i ökad
            omfattning kommer att krävas av en alltmer miljömedveten marknad
            och kundkrets.
          </note>
          <note n="d1506389">
            Beslut om en snar övergång till förnybar energi kommer att medföra
            innovationer, investeringar, nya arbetstillfällen och konkurrensfördelar.
          </note>
          <note n="ac26bf5d">
            Utbyggnaden bör givetvis ske successivt och vara samordnad med
            kärnkraftens avveckling. Då kan en naturlig överfasning till ett
            hållbart, varaktigt, miljövänligt, inhemskt och förnybart energisystem
            ske, detta med bibehållande av en demokratisk trovärdighet och
            med anpassning till naturens eget kretslopp där delarna bildar
            helheten och där all storhet, herr talman, är en samling litenhet.
          </note>
          <note n="9773fd3a">
            Anf. 217 MICHAEL HAGBERG (s) replik
          </note>
          <note n="da4cb81f">
            Herr talman! Sivert Carlsson är precis som jag ny i den här församlingen.
            Jag tycker att han hade ett mycket intressant inlägg, ett inlägg
            som jag har väntat på att få höra från en centerpartist. Jag har
            försökt föra den här debatten så gott jag har kunnat tidigare
            från min kammare. Jag har saknat den här debatten -
          </note>
          <note n="293815e9">
            jag har upplevt ett vakuum - framför allt från Sivert
          </note>
          <note n="f219b9b5">
            Carlssons egen partivän, förra miljöministern Olof
          </note>
          <note n="6fcc2258">
            Johansson. Han borde ha tagit kraftfullare initiativ under föregående
            period. Jag ser fram emot att Sivert
          </note>
          <note n="89afc8f7">
            Carlsson fortsätter med den här debatten även i sin partigrupp.
            Tack så mycket!
          </note>
          <note n="9336f24c">
            Anf. 218 LENNART FREMLING (fp)
          </note>
          <note n="bbbe167d">
            Herr talman! Liberal miljöpolitik, liksom all liberal politik,
            utgår från den enskilda människan. Vår politik syftar till att
            ge individen frihet att i samverkan med andra forma sitt liv.
            miljöproblemen handlar i grunden om enskilda individer som får
            sin frihet inskränkt av miljöförstöring. Vi vill ta ansvar för
            att göra det bättre för kommande generationer över hela världen.
            Ingen har rätt att skövla oersättliga naturvärden. Mångfalden
            i naturen måste skyddas. Vi liberaler kallar det förvaltarskap.
          </note>
          <note n="2c8cedec">
            Vi kan inte fortsätta att öka miljöskulden. Det är vår generation
            som måste ändra den materialistiska slösande västerländska livsstilen
            och skapa ett långsiktigt hållbart samhälle.
          </note>
          <note n="e24c8d2a">
            Herr talman! Vi behöver så snart som möjligt få den grundläggande
            lagstiftningen på miljöområdet samordnad till en miljöbalk. Arbete
            med detta har pågått, utan större partipolitisk oenighet, i mer
            än fem år. Strax före valet 1994 lade den borgerliga regeringen
            fram sitt förslag till riksdagen med ikraftträdande den 1 juli
            1995. Av prestigeskäl har den socialdemokratiska regeringen återkallat
            propositionen, utan att precisera vad det är för förändringar
            som är så viktiga att man är beredd att ta på sig ansvaret för
            en avsevärd försening av hela detta angelägna arbete. Ändringar
            borde ha kunnat göras som modifieringar i den föreslagna miljöbalken.
          </note>
          <note n="4bf60a37">
            Denna försening är oacceptabel. Jag vill fråga socialdemokraternas
            representant: Hur stor blir förseningen egentligen? Det har talats
            om en försening på ett till ett och ett halvt år. Men det har
            också sagts att utredningsförslag skall läggas fram sommaren 1996.
          </note>
          <note n="ea476215">
            Detta måste sedan ut på remiss, sedan beredas i regeringskansliet,
            sedan behandlas i Lagrådet. Därefter kan propositionen läggas
            fram för behandling i riksdagen. Från riksdagsbeslut bör också
            berörda få en tid på sig innan balken träder i kraft. Detta gör
            snarare tre års försening, eller hur?
          </note>
          <note n="072af44f">
            Herr talman! Vi behöver mer debatt om trafikmiljöfrågorna, särskilt
            när man håller på att låsa sig för vissa stora investeringar för
            lång tid framöver. Framtidens samhälle måste byggas på ett flexibelt
            sätt.
          </note>
          <note n="ecb00935">
            Storstadsmotorvägar är allt annat än flexibla. På lång sikt genererar
            de ny biltrafik. Vi måste i praktiken genomföra den trafikpolitik
            som beslutats 1988. Då måste vi resonera mer i samhällsekonomiska
            termer.
          </note>
          <note n="d41a3fc1">
            Den för trafikpolitiken grundläggande principen om att konsumenten
            bör betala den samhällsekonomiska marginalkostnaden har tyvärr
            inte slagit igenom ännu.
          </note>
          <note n="ec480a84">
            Vi måste bättre beakta miljökostnaderna. Då minskas de fysiska
            transporterna, och den teletekniska utvecklingen stimuleras. Många
            människor kommer att uppfatta denna förändring som uppoffringar
            i vår levnadsstandard. Men det finns inget moraliskt hållbart
            alternativ. Dagens livsstil vältrar faktiskt över flera kända
            problem på kommande generationer. Jag tänker då på försurning,
            övergödning, växthuseffekten och ozonhålet.
          </note>
          <note n="765523ab">
            Inom trafikområdet, liksom inom flera andra områden, gäller det
            att väva samman miljö och ekonomi och skapa långsiktigt hållbara
            regler. Miljövänliga småföretag skulle då stimuleras och ökat
            utrymme för egna initiativ skapas. Det måste löna sig att producera
            det som konsumenterna vill ha på ett sätt som tar hänsyn till
            alla miljöaspekter. Därför måste rätt kostnad belasta varje verksamhet.
            Det gäller alltså även kostnaden för miljöpåverkan.
          </note>
          <note n="0e516056">
            Dagens trafiksystem ger stor rörelsefrihet åt människorna i den
            rika världen. Emellertid är det uppenbart att trafikens totala
            miljöpåverkan kraftigt överskrider vad naturen tål. Järnvägstrafik
            måste därför få möjlighet att hävda sig bättre på marknaden gentemot
            vägtrafik och flygtrafik. Staten måste ändra sådana regler som
            strider mot principen att enskilda måste känna marginalkostnaderna
            av sina beslut. Den värsta avvikelsen från denna princip finns
            i beskattningen av tjänstebilar, s.k. förmånsbilar, där marginalkostnaden
            blir noll för privat körning. Då får järnvägen självfallet inte
            rimliga konkurrensvillkor. I vår partimotion har vi framhållit
            att skattereglerna måste ändras. Jag hoppas att regeringen är
            beredd att lägga fram sådana förslag till riksdagen.
          </note>
          <note n="d2eb8cc5">
            Effekterna av reglerna för förmånsbilar har blivit allt allvarligare
            då dessa utgör en ökande andel av försäljningen av nya bilar.
            För oss liberaler är det naturligt att också beklaga att detta
            kraftigt snedvrider konsumenternas efterfrågan av nyinvesteringar.
          </note>
          <note n="5c12b62a">
            Herr talman! Inom miljöpolitiken behöver vi använda ekonomiska
            styrmedel i ökad omfattning. Kan socialdemokraterna ge besked
            om när utredningen om skatteväxling, som den borgerliga regeringen
            tog initiativ till, kommer att tillsättas?
          </note>
          <note n="ba3e02dc">
            Miljöarbetet måste bedrivas i internationellt samarbete. Förutom
            det viktiga arbetet inom Förenta nationernas ram gäller det också
            att utnyttja våra nyvunna möjligheter att inom EU verka för skärpta
            miljökrav och koldioxidskatt, skatteväxling och andra ekonomiska
            styrmedel samt prov med överlåtbara utsläppsrätter.
          </note>
          <note n="f9d78cd1">
            Anf. 219 HANNA ZETTERBERG (v)
          </note>
          <note n="ffe393ff">
            Herr talman! Miljöfrågorna är en central del av
          </note>
          <note n="f1284d8e">
            Vänsterpartiets politik. Målet med det ekologiska samhället måste
            kombineras med en internationellt rättvis fördelning av resurser,
            såväl ekonomiska som i form av råvaror, samt kampen mot arbetslösheten.
          </note>
          <note n="64586ee8">
            Dessa mål går att förena. Större miljöhänsyn innebär att det
            krävs mer mänskligt tänkande och mänsklig energi, dvs. fler människor
            i arbete. Om miljöproblemen skall lösas måste vi i de rika länderna
            minska vår konsumtion och förbrukning av de gemensamma naturtillgångarna.
            En svensk förbrukar, som ett exempel i mängden, 20-100 mer gånger
            energi än en invånare i vissa länder i tredje världen. Samma förhållande
            gäller även för vissa råvaror. Det är naturligtvis ohållbart.
            Ju längre vi väntar med att rätta till dessa orättvisor, desto
            svårare kommer det att bli i framtiden och kosta ännu mer.
          </note>
          <note n="8a9d8ff4">
            Att skapa ett ekologiskt uthålligt samhälle handlar inte om att
            sänka vår standard. Det handlar om att ändra vår standard. Rena
            hav och sjöar, stadsmiljöer som inte är direkt hälsofarliga, dagis
            och skolor som inte ger barn allergier och mycket mer sådant ingår
            i framtidens standardbegrepp. Standard enbart i form av materiell
            konsumtion är föråldrad. Många åtgärder för att uppnå dessa mål
            är relativt enkla, om den politiska viljan finns. Om vi t.ex.
            konsekvent byter ut köksapparatur till marknadens energieffektiva,
            byter glödlampor osv. till lågenergilampor, innebär det att vi
            sparar energi som motsvarar produktionen hos 1-2
          </note>
          <note n="8d6ea282">
            kärnreaktorer. Ur teknisk synvinkel är detta inget problem. Det
            som behövs är politiska beslut och en ökad medvetenhet hos såväl
            producenter som konsumenter.
          </note>
          <note n="787c177e">
            Vänsterpartiet har lagt omfattande förslag på miljöområdet. Om
            vi utgår från retoriken i andras motioner förutsätter vi att det
            kan finnas ett starkt stöd för delar av förslagen i kammaren.
          </note>
          <note n="81ede216">
            Vi har bl.a. motionerat om en avgift på avfall, vilket verkar
            vara möjligt att få igenom här. Miljöministern har sagt sig vara
            positiv, motioner har kommit in från Folkpartiet, kds, Centern
            och Miljöpartiet. Moderaterna har avstått från att ens diskutera
            en avfallsskatt. I sin partimotion om miljöpolitik är moderaternas
            enda yrkande kring avfallshantering och kretslopp att energiåtervinning
            av avfall skall ses som en naturlig del i kretsloppshanteringen.
            Det är ingen nyhet.
          </note>
          <note n="a067296d">
            Redan i dag är avfallsbränning under strikta utsläppsvillkor
            vanlig i Sverige. Frågan är till moderaterna:
          </note>
          <note n="d0f944e6">
            Varför har ni inga förslag kring hur avfallsmängden skall minska,
            hur återvinning och återanvändning skall öka, hur produktionsprocesserna
            kan slutas osv.?
          </note>
          <note n="04063bca">
            Jag tycker att det faktiskt är beklagligt ur miljösynpunkt att
            landets näst största parti inte har kommit längre i utvecklingen
            av sin miljöpolitik. I stället ägnar moderaterna största delen
            av sin miljöpolitiska motion till att förespråka marknadsekonomin
            som lösning på miljöproblemen. De menar t.o.m. att det behövs
            mer av marknadsekonomi i EU:s miljöpolitik.
          </note>
          <note n="f4a87cc3">
            Menar moderaterna verkligen att EU:s lagstiftning vad gäller
            varor t.ex. behöver mer av marknadsekonomi?
          </note>
          <note n="c126f1de">
            Konsumenterna driver delvis marknaden åt en miljövänligare inriktning.
            Det är sant och väldigt viktigt att komma ihåg. Men det finns
            en gräns för såväl konsumenter som producenter. I det yttersta
            läget gör företagen det de tjänar pengar på. Till en viss gräns
            klarar vi konsumenter av att hålla koll på vad varor innehåller,
            hur de producerats osv. Men för att underlätta för konsumenter
            måste vi komplettera med lagstiftning och reglering, inte genom
            att släppa marknaden fri, för marknaden gör det den tjänar pengar
            på, och inte alltför sällan strider det mot miljöhänsyn.
          </note>
          <note n="63b020fa">
            Jag har också läst Folkpartiets motion om miljö.
          </note>
          <note n="d7d600f2">
            Jag förstår att de har ett dilemma. Jag försöker tolka deras
            skrift. Å ena sidan konstaterar man att
          </note>
          <note n="825a824a">
            "miljöproblemen handlar i grunden om enskilda individer som på
            olika sätt får sin frihet inskränkt av miljöförstöringen", precis
            som Lennart Fremling sade från talarstolen.
          </note>
          <note n="216a9de2">
            Å andra sidan konstaterar man att mänskligt förnuft och besinning
            kan råda bot på problemen. Men folkpartisterna tycks ha klart
            för sig att det är enskilda människor som står bakom frihetsinskränkningen
            för andra via miljöproblemen och att det trots det mänskliga förnuftet
            dumpas gifter i naturen, försurningen tilltar, vattenbrist hotar,
            osv. Samtidigt är man för fri handel, fri marknadsekonomi och
            ekonomisk tillväxt i gamla föråldrade tappningar.
          </note>
          <note n="17ad1144">
            Har ni i Folkpartiet funderat över vad som driver de enskilda
            individerna att trots sitt förnuft utföra miljövidriga handlingar?
            Jag tror att det skulle vara klokt.
          </note>
          <note n="2c2841fb">
            Herr talman! Min poäng är att vi inte kan prata konstruktiv miljöpolitik
            om vi inte förändrar våra konsumtionsmönster och ser att marknaden
            alltför ofta sätter käppar i hjulen för miljöarbetet.
          </note>
          <note n="6e6cfd3f">
            Marknaden kommer inte att vara den som driver på i miljöpolitiken
            ensam, om det inte går att tjäna pengar på det. Marknaden klarar
            inte av att ensam lösa miljöproblemen. Då krävs det lagar och
            regleringar samt en medveten politik.
          </note>
          <note n="083357dd">
            Anf. 220 CARL G NILSSON (m) replik
          </note>
          <note n="04b7bc0d">
            Herr talman! Inte är det skatter vi behöver, Hanna
          </note>
          <note n="62ad4646">
            Zetterberg, för att komma till rätta med miljöproblemen. Vi behöver
            faktiskt en stark ekonomisk tillväxt för att komma till rätta
            med miljöproblemen. Det var
          </note>
          <note n="a2e26a3d">
            Riokonferensen överens om. Därvidlag är Hanna
          </note>
          <note n="18b2a1f1">
            Zetterberg och hennes parti ingenting att ta efter. Er politik
            innebär en negativ tillväxt i stället.
          </note>
          <note n="9abf5fc5">
            Kretsloppstänkandet, Hanna Zetterberg, genomfördes på initiativ
            av den förra borgerliga regeringen.
          </note>
          <note n="fbf6070b">
            Den principen är det viktigaste i det här sammanhanget.
          </note>
          <note n="ee70128e">
            Anf. 221 HANNA ZETTERBERG (v) replik
          </note>
          <note n="988ef767">
            Herr talman! Det krävs absolut en stark ekonomisk tillväxt. Det
            krävs också en stark ekonomi över lag. Om man jämför Sverige med
            andra länder och
          </note>
          <note n="c037d0b8">
            Sveriges miljöengagemang med andra länders ser vi också ganska
            tydligt att det har att göra med ekonomisk standard. Att vara
            miljömedveten kräver att man har en stark ekonomi i grunden. Men
            jag menar att vi i Sverige har den starka ekonomin.
          </note>
          <note n="e79efce6">
            Det som jag ser som faran är att man i motionen talar mycket
            om att marknaden själv skall lösa problemen. Jag tror inte att
            det är så enkelt. Marknaden kommer att göra det den tjänar pengar
            på och inte så mycket mer, är jag rädd.
          </note>
          <note n="dbd4692e">
            Anf. 222 CARL G NILSSON (m) replik
          </note>
          <note n="088e2833">
            Herr talman! Det är enskilda människors miljöval som bidrar mest
            till att vi får en bra miljö. Om det är någonting som skadar det
            framtida miljötänkandet är det den planekonomi som Hanna Zetterbergs
            parti står för.
          </note>
          <note n="601163f3">
            Anf. 223 HANNA ZETTERBERG (v) replik
          </note>
          <note n="41b950e9">
            Herr talman! Jag har faktiskt inte pratat om någon planekonomi
            just nu. Jag har pratat om grundsynen på ekonomin.
          </note>
          <note n="db2bfefd">
            Jag håller med om att det finns problem i hur man strukturerar
            upp ekonomin. Det finns också saker som är bra i er motion, som
            jag inte har kommenterat. Men jag vill ha en ideologisk debatt
            om detta, och jag förstår att vi är oeniga.
          </note>
          <note n="e7a271f0">
            Jag kommer faktiskt inte riktigt ihåg hur Carl G
          </note>
          <note n="5c128f48">
            Nilsson ställde frågan. Men det gör inget, vi får ta det senare,
            utanför protokollet.
          </note>
          <note n="c319f159">
            Anf. 224 LENNART FREMLING (fp) replik
          </note>
          <note n="44ca960a">
            Herr talman! Vi har nog olika synsätt på marknaden, Hanna Zetterberg
            och jag. Jag håller helt med om att marknaden inte ensam kan få
            avgöra och bestämma. Det är vår uppgift här att stifta olika lagar
            som ger ramar för agerandet inom marknaden. Det är på det sättet
            vi kan få de enskilda individernas beslut att slå igenom på ett
            bra sätt.
          </note>
          <note n="beb5f3af">
            Begreppet tillväxt är knepigt. Det får inte ses bara som tillväxt
            i bruttonationalprodukt. Vi måste kraftfullt fortsätta det arbete
            som har bedrivits med att åstadkomma en lämplig form av miljöräkenskaper,
            så att vi inte bara använder BNP som det enda måttet på vår livskvalitet.
            Vi måste skilja på naturkapital och människoskapat kapital. Vår
            välfärd blir inte automatiskt större för att kapitalet växer,
            exempelvis när befintliga hus åsätts ett högre värde.
          </note>
          <note n="f24e08f2">
            Men genom ekonomiska styrmedel skapas ändå valfrihet för individen
            och möjligheter till utveckling.
          </note>
          <note n="c9ae945b">
            Det är glädjande att denna liberala syn äntligen vunnit gehör
            bland svenska politiker från de flesta partier.
          </note>
          <note n="e82742c3">
            Jag välkomnar en vidare debatt och utveckling av de här frågorna.
            Det är, som Hanna Zetterberg säger, inte enkelt att lösa de här
            problemen. Visst finns det konflikter i den filosofi som ligger
            bakom.
          </note>
          <note n="20049e19">
            Anf. 225 HANNA ZETTERBERG (v) replik
          </note>
          <note n="262f753c">
            Herr talman! Det var bra att Lennart Fremling sade att det finns
            konflikter. Jag tolkar inte er motion på precis det sättet. Jag
            tycker också att det är mycket bra att Lennart Fremling pratar
            om tillväxt och att vi måste förändra synen på tillväxt. Jag hoppas
            att vi kommer att få gehör för det här i kammaren. Jag tror att
            det finns möjligheter till det om vi för den debatten ordentligt
            och noggrant.
          </note>
          <note n="4e1e05ef">
            Jag tror i och för sig att Lennart Fremling och jag har olika
            syn på marknaden. Det diskuterar jag gärna senare också. Kanske
            har Lennart Fremling större tilltro till den än jag har. Jag ser
            också att marknaden inte bara handlar om det som händer i Sverige
            och i västvärlden. Det marknaden och vårt välstånd bidrar till
            i tredje världen är kanske större konsekvenser än många vanliga
            människor tänker på när de handlar varor. Även jag har brister
            i det kunnandet. Jag skulle vilja att vi utvecklade den kunskapen
            också.
          </note>
          <note n="c3e21f9a">
            Anf. 226 LENNART FREMLING (fp) replik
          </note>
          <note n="a9c138e9">
            Herr talman! Det är säkert så att Hanna Zetterberg och jag har
            litet olika inställning till marknaden. Jag har en stor tilltro
            till marknaden och säger i grunden att marknaden är summan av
            ett antal enskilda individer som kan agera. Det är det som är
            marknaden för mig i stor omfattning.
          </note>
          <note n="9461e232">
            Men visst är det också som Hanna Zetterberg säger att enskilda
            företag agerar för att maximera sin vinst på denna marknad. Där
            kommer naturligtvis de typer av lagar in som måste ge ramar för
            vad olika företag har rätt att göra.
          </note>
          <note n="41f13307">
            Anf. 227 HANNA ZETTERBERG (v) replik
          </note>
          <note n="7eb11f12">
            Herr talman! De som styr den svenska och den internationella
            marknaden i dag är självklart individer någonstans, eller stora
            företag, om man säger så. Men det handlar ofta om att det är speciella
            människor. Det är människor med mycket pengar, med mycket inflytande,
            som styr utvecklingen. Bara till viss del kan vi som konsumenter
            påverka det. Det ser jag som beklagligt. Därför måste man hjälpa
            till.
          </note>
          <note n="f7d0b815">
            Jag vet att vi kommer att prata vidare om det i samband med miljövarudeklarationen.
            Jag hoppas att det också kommer att bli en konstruktiv diskussion.
          </note>
          <note n="d5d09a81">
            Anf. 228 BODIL FRANCKE
          </note>
          <note n="115119fc">
            OHLSSON (mp)
          </note>
          <note n="d1a11d2b">
            Herr talman! Sivert Carlsson höll ett snabbt och dynamiskt anförande
            om alternativ energi. Jag skall ta upp ett av de energislag som
            han talade om.
          </note>
          <note n="10e0204e">
            Jag kommer att gå ned på gräsrotsnivå, därför att jag tror att
            om vi på 15 år skall lyckas att få fram förnybar miljövänlig ersättningsenergi,
            måste vi ha kraften från gräsrötterna.
          </note>
          <note n="e7a1489e">
            Vi behöver alltså alternativa energikällor och vindkraft är en
            av dem. Ett vindkraftverk kan få ett statligt investeringsstöd.
            Det vanliga är 35 %. Men utbyggnaden går långsamt, och vindkraft
            har motvind här i Sverige.
          </note>
          <note n="4735ff23">
            Ett av de vanliga argumenten är att det förfular landskapsbilden.
            Det kan faktiskt räcka för att planer på ett vindkraftverk måste
            skrinläggas. Blivande grannar protesterar, och miljövinsten blir
            ointressant och kommer i bakgrunden.
          </note>
          <note n="3643ec49">
            Jag skall ta upp vindkraften från en annan synvinkel, som har
            varken med landskapsbild eller med miljövinster att göra, nämligen
            vindkraft som en liten lönsam investering i den speciella ägarform
            som kallas samfällighetsägande.
          </note>
          <note n="d2980dec">
            Att vara vanlig delägare i ett vindkraftverk kan ha sina risker,
            t.ex. om en delägare går i konkurs. Övriga delägare kanske måste
            köpa in andelen och sedan försöka hitta en ny delägare. De problemen
            finns inte i en samfällighet.
          </note>
          <note n="b9f9eeb9">
            Ett samfällighetsägande är knutet till en fastighet.
          </note>
          <note n="90d5c004">
            Det kan vara en gård, en villa och även en köpelägenhet, om alla
            i bostadsrättshuset är eniga om att bli samfällighetsägare. Vid
            arv eller försäljning följer ägandet fastigheten, inte ägaren.
            Den nye fastighetsägaren blir automatiskt ny samfällighetsägare
            i vindkraftverket, om inte den ursprunglige ägaren önskar flytta
            med andelarna till en ny fastighet.
          </note>
          <note n="3eaa499b">
            Man får köpa andelar. Men det viktiga är att man inte får köpa
            fler andelar än som motsvarar den elförbrukning i kilowattimmar
            per år som man själv har.
          </note>
          <note n="70c3d35a">
            Och man fortsätter att köpa och betala sin elförbrukning hos
            sin elleverantör precis som vanligt. Vindkraftssamfälligheten
            i sin tur säljer den vindproducerade strömmen till ett lämpligt
            elverk.
          </note>
          <note n="1c4d3bba">
            Det här gäller generellt i hela Malmöhus län. Om jag bor i en
            villa i Helsingborg kan jag vara med i en samfällighet för ett
            vindkraftverk som står utanför
          </note>
          <note n="f6aba69b">
            Lund, men andelarna är knutna till min villa i Helsingborg. Det
            är bara i fyra län i Sverige som man har den här möjligheten.
          </note>
          <note n="aebf3de2">
            Om jag har ett sommarhus i nordligaste Skåne och bor i södra
            Skåne, kanske jag vill ha in huset i norra
          </note>
          <note n="8466034d">
            Skåne i min samfällighet. Då kan jag inte det, för husen ligger
            i olika län. Lantmäteriet fungerar ännu inte över länsgränserna
            när det gäller vindkraft, och varje län har sitt eget slutna fastighetsregister.
          </note>
          <note n="3c36d18e">
            Själva anläggningslagen känner inga sådana territoriella begränsningar.
            Under förutsättning att bestämmelserna i anläggningslagen är uppfyllda
            och lagen kan tillämpas finns det inga hinder på den grunden att
            de båda husen ligger i olika län. Inom kort, någon gång i början
            av hösten, får vi också ett centralt fastighetsregister som täcker
            hela Sverige och som har detaljerade upplysningar om varje fastighet.
          </note>
          <note n="8b4b7fbb">
            Det finns därför all anledning, menar jag, att se över samfällighetsägande
            och vindkraftverk så att samma praxis kan gälla i hela landet.
            Oavsett hur långt från en vindmölla jag bor eller hur långt från
            de få områden som är lämpliga för vindkraft jag bor, kan jag faktiskt
            tjäna en slant på att bli samfällighetsägare och dessutom göra
            en miljöinsats.
          </note>
          <note n="dbf105ca">
            Det finns säkert många intresserade runt om i landet som skulle
            ta chansen att bli ägare till ett vindkraftverk om det var praktiskt
            möjligt.
          </note>
          <note n="9a75c2e1">
            Ett vindkraftverk jag känner till i Skåne som har en effekt på
            500 kilowatt räcker till 60 hushålls elförbrukning, värmen inkluderad.
            Avkastningen på insatta pengar är 17 %. Av det sätter man av 3
            % till en fond för reparationer och underhåll och till inköp av
            ett nytt maskinhus, som uppskattningsvis behöver bytas efter 20-25
            år. Det blir 14 % kvar i avkastning. Det är alltså ganska förmånligt
            för den som gillar att stödja vindkraft på det här sättet.
          </note>
          <note n="43b55aea">
            Vindkraft är en lönsam, varaktig inhemsk energikälla som inte
            förorenar naturen. När ett vindkraftverk plockas ned lämnar det
            inga synliga spår eller skador efter sig.
          </note>
          <note n="531162ac">
            Vi måste bort från beroendet av fossila bränslen och från kärnkraft.
            Vi behöver alternativa energikällor som inte belastar naturen
            och miljön. Vi behöver energikällor av alla slag och så många
            som möjligt, och det är bråttom. Vi har bara 15 år på oss.
          </note>
          <note n="32879c86">
            Anf. 229 TUVE SKÅNBERG (kds)
          </note>
          <note n="1e2a9ac8">
            Herr talman! Vi kristdemokrater redovisar vår radikala miljöpolitik
            i ett flertal omfattande miljömotioner som vi har väckt under
            den allmänna motionstiden. Förutom vår breda partimotion om miljöpolitik
            utvecklar vi i olika motioner t.ex. konkreta och radikala förslag
            om elektronikåtervinning, ett bärkraftigt nyttjande av sötvatten
            och en handlingsplan för förstärkt förebyggande av astma och allergi.
          </note>
          <note n="a08cf792">
            Tiden i denna debatt räcker bara till att ta upp en enda enskild
            del ur den stora mångfalden miljöåtgärder som vi kristdemokrater
            föreslår. Jag är kustbo, född och uppvuxen vid havet. Jag bor
            nu vid Östersjöns stränder på Österlen. Av alla angelägna miljöfrågor
            vill jag i dag uppmärksamma hur regeringen sviker Östersjöns miljö
            genom att skära ned på miljöforskningen och miljöinsatser i Östersjöregionen.
          </note>
          <note n="b844a5cf">
            Östersjöns situation är allvarlig men inte hopplös.
          </note>
          <note n="9a443555">
            I Forskningsrådsnämndens rapport Får vi liv i Östersjön? i källaserien
            som kom i november 1994 sägs att
          </note>
          <note n="8917567f">
            13 av de 132 värsta föroreningskällorna till Östersjön har kunnat
            strykas 1994. Det är fyra i Sverige, två i
          </note>
          <note n="da1daf76">
            Finland, tre i Lettland och fyra i Litauen. Vi vet också att
            Polens stora miljöinvestering snart kommer att ge resultat. Ändå
            avslutas rapporten med att man säger att även om den positiva
            trenden skulle fortsätta skulle det ta hundra år att komma tillbaka
            till den föroreningssituation som rådde i Östersjön år 1950.
          </note>
          <note n="5d03c074">
            Inför denna situation undrade man vad den socialdemokratiska
            regeringen skulle ha för syn på Östersjön i regeringsförklaringen.
            Regeringen utfäste i höstas en hög ambitionsnivå när det gäller
            miljöinsatser i Östersjöregionen. Helt i strid med de löften som
            man gav för bara några månader sedan skär man nu ner miljöinsatserna
            i Östersjöregionen med 46 miljoner kronor räknat för 1995/96.
          </note>
          <note n="f212871b">
            Våren 1992 undertecknade Östersjöstaterna en reviderad Östersjökonvention.
            Länderna förband sig enligt denna att arbeta efter försiktighetsprincipen
            och använda sig av den mest miljövänliga tekniken.
          </note>
          <note n="3400bd77">
            Dessutom omfattar den reviderade konventionen också kust- och
            avvattningsområdet kring Östersjön.
          </note>
          <note n="ace7e420">
            Ett åtgärdsprogram för att komma tillrätta med de
          </note>
          <note n="024f6940">
            150 värsta utsläppskällorna antogs i anslutning till denna revidering
            av Östersjökonventionen. Kostnaden för att rena dessa utsläppspunkter
            beräknades till ca
          </note>
          <note n="8c28a813">
            130 miljarder kronor. Det finns skäl att grundligt utreda den
            ekonomiska effektiviteten i satsningarna på en bättre Östersjömiljö.
          </note>
          <note n="2c427626">
            Man kan t.ex. fråga sig om satsningen på traditionell va-teknik
            i de baltiska länderna är riktig. Vi kristdemokrater förordar
            i stället för en förlegad 60-
          </note>
          <note n="1f24e876">
            talsteknik att man satsar på kretsloppsanpassade toalettsystem.
            Vi vill att Sverige som medlem i EU skall verka för att de baltiska
            länderna tillförs resurser från
          </note>
          <note n="f0342b93">
            EU:s budget för en rationell, framtidsinriktad teknik och infrastruktur.
          </note>
          <note n="b4102b13">
            Kristdemokraterna anser att en effektivitetsutredning bör genomföras
            för att största möjliga nytta för varje satsad krona skall uppnås.
          </note>
          <note n="197866da">
            I stället för regeringens nedskärningar i budgeten på miljösatsningar
            i Östersjön vill vi kristdemokrater öka resurserna till miljöinsatser
            i Östersjöområdet med 246 miljoner kronor mer än vad regeringen
            föreslår. Det står i vår miljömotion. Vi anser att anslaget för
            dessa miljöinsatser i Östersjöregionen bör stanna kvar under Miljödepartementets
            huvudtitel.
          </note>
          <note n="9f1fbefa">
            Jag går vidare till att tala om de svenska vattendragens transport
            av fosfor och kväve till kusten. Här kan man inte ur tillgänglig
            statistik utläsa någon minskning. Den kustnära övergödningen är
            ett stort problem i Sydsverige. Jag flög hit från Skånes östkust
            väl medveten om den årliga algblommningen och de stinkande tångdrivor
            som finns längs kusten sommartid. De plågar fiskarna, turisterna,
            ortsbefolkningen och vem som helst som kommer i kontakt med havet.
          </note>
          <note n="8ef1d24f">
            Denna kustnära övergödning har i allt väsentligt skapats genom
            svenska utsläpp och kommer just av de åar och vattendrag som avvattnar
            jordbruksbygden och som transporterar stora mängder fosfor och
            kväve till Östersjökusten.
          </note>
          <note n="8199bdb8">
            Förutom höjda miljöavgifter på handelsgödsel bör det ställas
            generella krav i skötsellagen på lantbrukarna att de skall lämna
            en odlingsfri zon på 5-10 meter längs alla vattendrag. Sådana
            gröna zoner skulle ha stor effekt för att ta upp kväve och fosfor
            så att inte åarna blir övergödda.
          </note>
          <note n="ffde38e7">
            Samma funktion får man av att bevara och nyanlägga våtmarker
            och översilningsängar. Dräneringsvattnet kunde också samlas i
            dammar och under torrperioder åter tillföras åkrarna. Sådana projekt
            kunde man lämpligen finansiera från EU-stödet.
          </note>
          <note n="c6d93d5a">
            Herr talman! När jag talar om de ökade satsningarna på Östersjöns
            miljö som vi kristdemokrater vill göra vill jag också till sist
            nämna något om de ökade anslagen till miljöinsatser på 420 miljoner
            kronor som kristdemokraterna föreslår. Därav vill vi att 38 miljoner
            skall gå till kalkningsåtgärder för svenska sjöar.
          </note>
          <note n="cfefa220">
            Vi kan inte acceptera regeringens nedskärning av kalkningsanslagen.
            Vi menar i stället att en strategi effektiviserade och utökade
            kalkningsinsatser bör utarbetas på länsstyrelsenivå. Det gäller
            inte minst
          </note>
          <note n="d9c6855d">
            Mellansverige och norra Sverige.
          </note>
          <note n="a8951788">
            Anf. 230 INGEMAR JOSEFSSON (s)
          </note>
          <note n="37bc3680">
            Herr talman! Det är för alla uppenbart att miljöfrågan är en
            internationell fråga. Vi är alla sammanbundna med varandra, och
            ett lands miljöproblem är också en angelägenhet för andra länder.
          </note>
          <note n="f05eed1f">
            I debatten hör man dock i dag de som menar att vi har kommit
            så långt i Sverige att vår största insats på miljöområdet gör
            vi inte i Sverige utan genom insatser i andra länder. Jag vill
            varna för att tro på att vi har kommit så långt i Sverige.
          </note>
          <note n="2d8b9018">
            Det vi hittills lyckats med är de "enkla" klippen där varje insatt
            krona givit förhållandevis stor utdelning. Varje ny förbättring
            kommer att vara mer komplicerad men därför inte mindre nödvändig.
          </note>
          <note n="7908548f">
            Låt mig ge ett exempel. Om vi ser till världens utsläpp av koldioxid
            och räknar per capita släpper periodens invånare globalt ut fyra
            ton koldioxid per invånare. Men ser vi enbart till u-länderna
            släpper dessa ut två ton per invånare, medan i-länderna svarar
            för hela tolv ton koldioxid per invånare och år. Det är en klen
            tröst att t.ex. Sverige och Japan släpper ut åtta ton.
          </note>
          <note n="085149cf">
            Det är ändå fyra gånger mer än för u-länderna.
          </note>
          <note n="ba4f13da">
            Koldioxid bidrar som alla vet till växthuseffekten.
          </note>
          <note n="50d783c7">
            Som framgår av mitt exempel är det fortfarande vi i ivärlden
            som måste ta vårt ansvar. För att på sikt stabilisera klimatet
            måste vi i i-världen minska koldioxidutsläppen med ca 80 %.
          </note>
          <note n="af3903f8">
            Mitt exempel visar också att Sverige internationellt måste verka
            för att i-världen tar ett totalt miljöansvar. En början kunde
            vara att inom EU få igenom de hårdare miljökrav vi har på olika
            områden.
          </note>
          <note n="6220a08c">
            Åter till Sverige. Det finns mycket som återstår.
          </note>
          <note n="96965a2b">
            Medvetenheten om problemen ökar, men det förvånar mig att de
            som förorsakar problemen också kräver att samhället skall stå
            för kostnaderna. Tanken är att nersmutsarna skall hållas skadefria.
            Det gäller både företag och enskilda. Vi måste hålla på principen
            att den som orsakar problemen också står för kostnaderna.
          </note>
          <note n="0777239f">
            Till företagen kan vi säga att en bra miljömedvetenhet och en
            bra miljöanpassning utöver bra miljö ofta leder till konkurrensfördelar.
            Det är fördelar som samhället bidragit till, men som företagen,
            och då främst exportföretagen, får vinsten av. Vi måste slå fast
            det verkliga producentansvaret.
          </note>
          <note n="7c677776">
            Till den enskilda medborgaren blir budskapet att man inte skall
            tro att det endast är företagen som bidrar till miljöproblemen.
            Det är en alltför spridd uppfattning att endast företagen förorsakar
            miljöproblemen och att den egna konsumtionen praktiskt taget är
            negligerbar för miljön. Låt mig då bara nämna den egna bilen,
            fritidsbåten, alla våra kemiska preparat i hemmen och avfallsproblemet.
          </note>
          <note n="ab89ddd5">
            I mitt tidigare exempel med koldioxidutsläppen står t.ex. transportsektorn
            för drygt 40 %. Av dessa
          </note>
          <note n="ebf25896">
            40 % står den enskilda människan för en stor del.
          </note>
          <note n="7270de96">
            Staten har stimulerat kommunerna till en omfattande verksamhet
            kring kretsloppssamhället. Många av landets hälsoskyddsnämnder
            har ett ambitiöst arbete på gång trots kommunernas tuffa ekonomiska
            situation. Jag tror att satsningen skall ses mot bakgrund av att
            problemen ofta märks först på det lokala planet.
          </note>
          <note n="79218de7">
            Staten måste nu svara upp mot det arbete man initierat. Hur skall
            det följas upp? Hur skall allt material användas? Hur vill vi
            gå vidare? Fanns det någon plan över vart detta arbete skulle
            leda nationellt? Hur skall staten för egen del, inom sina verksamhetsområden,
            på motsvarande sätt som kommunerna inventera sitt ansvar för kretsloppssamhället?
          </note>
          <note n="9824fc10">
            Herr talman! Låt mig sammanfatta. Jag vill att den framtida miljöpolitiken
            bl.a. slår fast att Sverige verkar för att i-världen tar ett totalt
            miljöansvar, att miljösatsningarna i Sverige inte kan ersättas
            med insatser i andra länder, att vi återigen bekräftar att nersmutsarna
            också skall stå för kostnaderna, att vi med lagstiftning och inte
            bara bidrag söker åstadkomma en bättre utveckling, att vi måste
            engagera den enskilda medborgarna till eget miljöansvar och att
            staten tar ansvar för uppföljningen av initierat kretsloppsarbete
            i kommunerna.
          </note>
          <note n="c5097292">
            Herr talman! Jag vill också säga att jag i stort sett kan instämma
            i trafikdelen av Lennart Fremlings anförande. Jag känner stor
            sympati för en rad av de synpunkter som han förde fram där.
          </note>
          <note n="71cf1a2c">
            Anf. 231 LENNART DALÉUS (c) replik
          </note>
          <note n="0107f744">
            Herr talman! Man kan känna en viss sympati för innehållet i det
            Ingemar Josefsson säger, men det är litet besvärligt att Ingemar
            Josefsson förmodas representera den här regeringens miljöpolitik.
            Det besvärliga ligger i att Ingemar Josefsson ställer fler frågor
            än han lämnar svar på socialdemokratins och regeringens attityd
            i dessa frågor.
          </note>
          <note n="51a91f68">
            Företagen skall ta sitt ansvar och betala kostnaderna. Översätter
            man det till svenska blir det skatteväxling. Då blir min fråga
            till Ingemar Josefsson: I
          </note>
          <note n="ba018fe2">
            vilken grad är socialdemokratin beredd att ställa upp på skatteväxling?
            Vilka belopp kan under kommande budgetår växlas från arbete till
            att läggas på miljöanvändning och användningen av naturresurser?
          </note>
          <note n="c6cc5911">
            Ingemar Josefsson talar om oron för transportsektorns miljöpåverkan.
            Jag delar gärna den. Kan Ingemar Josefsson bekräfta att socialdemokraterna
            i riksdagen och i regeringsarbetet kommer att medverka till att
            stoppa de trafikleder som annars kommer att härja runt den stad
            som vi befinner oss i och orsaka miljöproblem från trafiken?
          </note>
          <note n="593cbdfc">
            Ingemar Josefsson talar om kommunernas och att detta bör stärkas
            av staten när det gäller det lokala kretsloppsarbetet, dvs. Agenda
            21. Regeringen har dess värre dragit undan mattan för den statliga
            beredning som skulle hålla i det här arbetet, nämligen
          </note>
          <note n="6b36e25a">
            Miljövårdsberedningen. Hur tänker socialdemokraterna och Ingemar
            Josefsson se till att det finns en central punkt på vilken man
            kan hänga det kommunala lokala arbetet med Agenda 21? Hur skall
            staten följa upp sitt ansvar när det gäller att se till att ivärlden
            tar sitt ansvar?
          </note>
          <note n="fdc39e48">
            Jag tror att svaren från socialdemokraterna är mer intressanta
            än frågeställandet.
          </note>
          <note n="a7e2712f">
            Anf. 232 INGEMAR JOSEFSSON (s) replik
          </note>
          <note n="92d0dc6b">
            Herr talman! Det är väl bra om man får sympati för sitt anförande.
            Det är väl en god början för att diskutera olika frågor.
          </note>
          <note n="5ca05b7a">
            När det gäller trafiken och miljöutvecklingen vill jag säga att
            i det arbete som pågår med trafiken i
          </note>
          <note n="7b8d0447">
            Stockholm finns det tre komponenter. Den ena är miljön, den andra
            är framkomligheten och den tredje är regionens utveckling. Jag
            säger dem i den ordningen just för att miljön är avgörande för
            varje insats och varje steg som skall tas. Det görs en analys
            inför varje projekt som skall tas fram. Som Lennart Daléus vet
            har jag också själv ställt mig kritisk till en del av det som
            ingått i paketet.
          </note>
          <note n="9eac626f">
            När det gäller Miljövårdsberedningen och det arbete som sker
            i kommunerna tycker jag att det är lättvindigt från statens sida
            att tro att det ambitiösa arbete som sker i kommunerna skulle
            klaras av bara av en miljöberedning. Regeringen har där försökt
            att skärpa den lokala uppföljningen via länsstyrelserna.
          </note>
          <note n="7de54d5b">
            Jag förutsätter också att det statliga verken, bl.a. Naturvårdsverket,
            tar del i, initierar och ser till att det arbete som sattes i
            gång i kommunerna fullföljs.
          </note>
          <note n="1f2903fa">
            Jag anser att den föregående regeringen svek kommunerna när man
            lade ut jobbet utan att på ett riktigt sätt följa upp vad som
            sedan skulle ske. Men det kan vi kanske få en rättelse på nu.
          </note>
          <note n="b55c7c95">
            Anf. 233 LENNART DALÉUS (c) replik
          </note>
          <note n="d96ea9a5">
            Herr talman! Jag känner sympati även för det här inlägget. Som
            ett mått på undanglidande svar är det fantastiskt. Det innehåller
            inget svar på de här frågorna som är de mest centrala på miljöområdet
            i dag. Vi är litet betjänta av att Ingemar Josefsson säger att
            han själv har ställt sig kritisk till delar av det som regeringen
            står för. Det är mindre intressant. I dag behöver vi veta hur
            regeringen kommer att hantera några av de mest centrala miljöfrågorna.
          </note>
          <note n="4c1e1001">
            Jag försöker ta detta tillfälle i akt att på något sätt få ett
            auktoritativt svar från socialdemokraterna på hur de ställer sig
            till lederna runt Stockholm när det gäller den nationella hanteringen
            och hur de ställer sig till arbetet med lokala Agenda 21. Det
            är uppenbart att de har missuppfattat hela arbetet. Det skall
            inte komma uppifrån, det skall inte komma från regeringen, det
            skall inte komma från myndigheter, det skall inte komma från Naturvårdsverket.
            Det lokala arbetet med Agenda 21 skall växa upp i kommunerna.
            Det var hela poängen med Riokonferensen. Det var därför vi hade
            en Riokonferens. Detta skulle flyttas till de lokala institutionerna,
            men man skulle möjlighet att ha en nationell krok att få litet
            förtröstan från när man behöver råd och hjälp. Den kroken är alltså
            undandragen i den nuvarande regeringens arbete.
          </note>
          <note n="c8c10267">
            Sedan säger Ingemar Josefsson att man skall väga trafiklösningar
            för och emot. Det har vi alltid vetat. Vi har också vetat att
            det planeras en Väster- och en
          </note>
          <note n="94d63dfa">
            Österled i den här huvudstaden. Regeringen har möjlighet att
            påverka den genom sin syn på krediter och mycket annat. Jag vädjade
            bara om ett svar på just dessa punkter. Var står socialdemokraterna?
            Det är kanske inte så intressant att veta om Ingemar Josefsson
            är kritiskt till socialdemokratin.
          </note>
          <note n="c9b167b7">
            Anf. 234 INGEMAR JOSEFSSON (s) replik
          </note>
          <note n="d3717ab8">
            Herr talman! Låt mig börja med kretsloppssamhället och kommunerna.
            Jag menar att det är rätt att börja på det lokala planet. Men
            om det sker ett arbete där skall den centrala nivån inte känna
            sig för god att ta in de synpunkter som finns där. Det borde ingått
            i arbetet. Man slänger inte bara ut en fråga, utan man skall också
            bry sig om kommunerna.
          </note>
          <note n="15226125">
            Det borde ha varit självklart att inte bara slänga ut en uppgift
            till kommunerna, utan också bry sig om vad som sker där. Tidigare
            slängde man bara ut en uppgift som man inte hade för avsikt att
            följa upp centralt. Det är inte att bry sig om vad som sker på
            den lokala nivån. Det är faktiskt upprörande att låta många människor
            vara engagerade lokalt utan att ha tänkt igenom hur man själv
            skall följa upp detta i ett senare skede.
          </note>
          <note n="8e58737c">
            Jag har sagt att jag tyckte att det var rätt att börja lokalt,
            men jag hoppas nu att vi skall bry oss om det som vi har initierat.
          </note>
          <note n="7241db85">
            Vad gäller trafiklederna ställde sig Centerpartiet utanför arbetet
            med att få fram dessa. Vi fick inte en chans att få med Centerpartiet
            i det arbetet för att få fram en lösning i Stockholm. Riksdagen
            har sedan tagit ställning till hela trafikpaketet. Då fanns inte
            jag här, men däremot Lennart Daléus.
          </note>
          <note n="04fdab61">
            Anf. 235 TUVE SKÅNBERG (kds) replik
          </note>
          <note n="40afcb04">
            Herr talman! Lennart Daléus tyckte inte att han fick något svar.
            Låt oss se om den aspekt på miljöpolitik som jag tog upp i mitt
            anförande får något svar från Ingemar Josefsson. Han representerar
            ju faktiskt den socialdemokratiska regeringen, och vi vill få
            besked från honom i denna hans egenskap.
          </note>
          <note n="8ea3ae6d">
            Jag tyckte att Ingemar Josefsson hade en ambitiös inriktning
            i sitt tal. Jag tyckte också att regeringsförklaringen hade en
            ambitiös ansats. Men hur rimmar de vackra orden med att man nu
            vill skära ned miljöforskning och miljöinsatser i Östersjöregionen?
            Hur kan Ingemar Josefsson acceptera och försvara en sådan politik?
          </note>
          <note n="b7a42afb">
            Anf. 236 INGEMAR JOSEFSSON (s) replik
          </note>
          <note n="63ad28a8">
            Herr talman! Till en del kommer svaren i ett senare inlägg, som
            inte jag kommer att svara för, och därför avstår jag nu från att
            svara.
          </note>
          <note n="355699ea">
            Anf. 237 LENNART FREMLING (fp) replik
          </note>
          <note n="ad87816a">
            Herr talman! Jag uppskattar det synsätt som Ingemar Josefsson
            redovisar. Det är mycket viktigt att inte problemen i andra länder
            får legitimera att vi inte gör något i Sverige.
          </note>
          <note n="0861616f">
            Men som här också har framhållits är Ingemar Josefsson regeringspartiets
            företrädare här, och han kände en viss sympati för det som jag
            sade om trafikpolitiken. Jag vill fråga om jag skall uppfatta
            detta så, att regeringen är beredd att lägga fram förslag om ändring
            av beskattningen av förmånsbilarna.
          </note>
          <note n="c9b61518">
            Jag vill också upprepa frågan i mitt anförande om miljöbalken:
            Kan man räkna med att miljöbalkens ikraftträdande blir ungefär
            tre år försenat, eller är regeringen beredd att snabba på behandlingen
            och lägga fram det gamla förslaget med smärre ändringar?
          </note>
          <note n="852c30cc">
            Min sista fråga gällde utredningen om skatteväxling, som den
            borgerliga regeringen tog initiativ till.
          </note>
          <note n="e6189aea">
            Kommer den att inrättas, bemannas och kunna starta sitt arbete?
          </note>
          <note n="cd3eeff4">
            Anf. 238 INGEMAR JOSEFSSON (s) replik
          </note>
          <note n="159c0c5d">
            Herr talman! Regeringen återkommer med förslag på just de områden
            som Lennart Fremling har tagit upp. Om det blir exakt sådana formuleringar
            vet jag inte, men man kommer att lägga fram förslag för att åtgärda
            de problem som han tar upp.
          </note>
          <note n="daea48ca">
            Miljöbalken har dragits tillbaks för att kunna förbättras och
            bli mer heltäckande. Jag har inget svar på frågan vilken tid det
            kommer att ta. Vi har, som
          </note>
          <note n="1bb12e0f">
            Fremling vet, diskuterat det i utskottet, och jag kan inte mer
            om detta i dag än vad vi senast visste i utskottet.
          </note>
          <note n="d808e9f3">
            Anf. 239 INGER SEGELSTRÖM (s)
          </note>
          <note n="63e2fd30">
            Herr talman! De socialdemokratiska kvinnorna,
          </note>
          <note n="7b3ef559">
            Broderskapsrörelsen, SSU och det socialdemokratiska studentförbundet
            har under den allmänna motionstiden skrivit en motion om engergipolitik
            på miljöns villkor. Bakgrunden till motionen är att vi inte vare
            sig i budgetpropositionen eller i den debatt som förts i
          </note>
          <note n="887a6713">
            Sverige om energipolitiken klart kan se Sveriges linje under
            de kommande åren.
          </note>
          <note n="73e27cf4">
            Sverige har beslutat att avveckla kärnkraften, minska koldioxidutsläppen
            och bevara våra nationalälvar orörda. Det är höga energipolitiska
            målsättningar, som dock är nödvändiga för en bättre global miljö.
            Vi s-kvinnor anser att riksdagen skall följa sina demokratiskt
            fattade beslut. Den bör också följa folkomröstningens beslut och
            stå fast vid löften från folkomröstningen.
          </note>
          <note n="afff88a8">
            Att vi inte kommit längre i arbetet med förnybara energikällor
            och alternativ är oacceptabelt. Det är 15
          </note>
          <note n="43aaf95c">
            år sedan folkomröstningen genomfördes, och halva tiden till år
            2010 har gått, så nu är det bråttom.
          </note>
          <note n="cb287cf4">
            Vi s-kvinnor anser att det är en mycket pessimistisk syn på den
            moderna teknikens möjligheter och människors vilja att anpassa
            sig till ett ekologiskt uthålligt samhälle som nu redovisas i
            den svenska debatten. Vi tror att Sverige klarar både att genomföra
            en avveckling och att hålla koldioxidutsläppen på en låg nivå.
            I motionen för vi fram många förslag och idéer. Redan i dag redovisar
            svenska företag sin användning av miljövänlig "grön el" i produktionen
            som en viktig del i marknadsföringen av sina produkter.
          </note>
          <note n="79565ee3">
            Ett annat färskt exempel är Stockholm Energis köp av
          </note>
          <note n="2dfde0df">
            Njordkraft AB. Den affären visar att energibranschen hittar utvecklingsmöjligheter,
            om avgörandena har fattats och riksdagen är beslutskompetent.
          </note>
          <note n="6b088652">
            Vad innebär en energipolitik på miljöns villkor?
          </note>
          <note n="b29214f3">
            Vad kan vi göra för att klara en omläggning?
          </note>
          <note n="88aa3467">
            Vi kan minska elanvändningen genom effektiviseringar i hemmen,
            på arbetsplatser och inom industrin. Vi kan spara 10 - 20 terawattimmar
            på relativt kort tid. Det innebär att de första kärnkraftverken
            kan tas ur drift utan några större uppoffringar, eftersom vi i
            dag har en överproduktion.
          </note>
          <note n="01de5d3f">
            I ett pressmeddelande hävdar Arne Pontenius,
          </note>
          <note n="dc631f2e">
            Electrolux, att industrin kan spara in på 20 % av sin energi
            utan några större investeringar. De bästa fönstren och kylskåpen
            på marknaden är 30 % mer energieffektiva än konventionella sådana,
            och dessa byter vi nu successivt ut. Effektivare ventilation och
            belysning i lokaler kan mer än halvera elkostnaden och därtill
            förbättra miljön.
          </note>
          <note n="d17c155b">
            Självklart klarar vi inte en omläggning av energipolitiken enbart
            genom effektivisering och hushållning. Biobränsle, vindkraft,
            naturgas m.m. behövs för att producera såväl el som värme. Biobränslets
            andel kan fördubblas, och naturgas kan vara en lösning under en
            övergångsperiod. Hade det inte funnits realistiska alternativ
            när riksdagen tog sitt beslut, hade riksdagen säkerligen inte
            vågat besluta om en omställning av Sveriges energisystem.
          </note>
          <note n="2cc5585e">
            En miljöanpassad energipolitik kräver förutom effektivisering
            naturligtvis också effektiva styrmedel.
          </note>
          <note n="f028437f">
            Några av dessa tar vi upp i motionen:
          </note>
          <note n="4690c4a0">
            - de ekonomiska,
          </note>
          <note n="2987fdfd">
            - de administrativa, exempelvis krav på energiplanering och energibyggnormer,
            samt
          </note>
          <note n="15d4f0f6">
            - branschvisa frivilliga avtal om minskad elanvändning.
          </note>
          <note n="110e5985">
            För miljöns skull är det nu och i framtiden viktigt att elpriset
            speglar respektive energikällas miljöproblem och kostnaderna för
            dessa. Särskilt viktigt blir det inför en eventuell framtida elavreglering.
          </note>
          <note n="69450b9e">
            När vi i motionen pekar på hur andra har gjort är det lösningar
            från Norge, Danmark och England som vi berättar om.
          </note>
          <note n="8f6f1250">
            Kärnkraften betalar i dag inte de fulla kostnaderna för sina
            miljö- och olycksrisker. Det finns ingen anledning att fortsätta
            att gynna kärnkraften. Olycksgarantin har höjts men täcker knappast
            kostnaderna för en olycka.
          </note>
          <note n="42a363e7">
            Det är inte bara vi s-kvinnor i Sverige som har stor respekt
            för kärnkraftverk och en rädsla för ett nytt
          </note>
          <note n="39fac042">
            Tjernobylhaveri. Italien stängde sina verk efter Tjernobyl. Österrike
            tog aldrig sina under uppbyggnad varande kärnkraftverk i drift.
            I Nordamerika sker ingen expansion i dag. Kärnkraften är för osäker
            inte bara ur olycksfallssynpunkt utan också för avfallets skull.
            Ansvaret för kärnkraftens avfall har vi för lång tid framåt -
            avfall som både kostar att förvara och ställer omfattande säkerhetskrav.
          </note>
          <note n="34ac686a">
            Herr talman! Jag vill slutligen särskilt nämna några av våra
            yrkanden:
          </note>
          <note n="742ab537">
            - en kartläggning av olika energiskatters effekter på en uthållig
            miljöpolitik,
          </note>
          <note n="7c7cb747">
            - samordning av insatser
          </note>
          <note n="1809dadb">
            - en olycksgaranti.
          </note>
          <note n="00bd4aff">
            Riksdagen har beslutat om avveckling av kärnkraften, och vi har
            här en förpliktelse inför Sveriges folk att följa detta demokratiskt
            fattade beslut.
          </note>
          <note n="f0662a03">
            Anf. 240 TUVE SKÅNBERG (kds) replik
          </note>
          <note n="77ff4726">
            Herr talman! Det Inger Segelström här säger är i många stycken
            mycket sympatiskt. Hennes och skvinnornas oro för kärnkraften
            hade varit värd en egen mässa, och jag delar i mycket hennes oro.
            Jag vill också se en avveckling av kärnkraften.
          </note>
          <note n="f032b28e">
            Nu har Ingemar Josefsson skickat över frågan om neddragningen
            av miljöinsatserna för Östersjön till
          </note>
          <note n="f69801fb">
            Inger Segelström. Då ställer jag till henne den fråga som Ingemar
            Josefsson inte ville svara på, om nu
          </note>
          <note n="e414aadd">
            Inger Segelström är den på den socialdemokratiska sidan som vill
            svara:
          </note>
          <note n="72032981">
            Hur kan Socialdemokraterna dra ner miljöforskning och miljösatsningar
            i Östersjön så kraftigt? Hur är detta försvarbart?
          </note>
          <note n="0252c18f">
            Anf. 241 INGER SEGELSTRÖM (s) replik
          </note>
          <note n="ebaba71e">
            Herr talman! När Ingemar Josefsson tidigare hänvisade till att
            svaret skulle lämnas av en annan ledamot, var det inte mig han
            menade utan Michael Hagberg. Så Tuve Skånberg får vänta litet
            till på svaret.
          </note>
          <note n="1c835f00">
            Anf. 242 TUVE SKÅNBERG (kds) replik
          </note>
          <note n="5f3fb999">
            Herr talman! Det ser ut som en tanke, när den ena efter den andra
            av de socialdemokratiska ledamöterna skickar frågan vidare. Jag
            skall med stort intresse höra vad tredje man vill säga.
          </note>
          <note n="14708935">
            Anf. 243 MICHAEL HAGBERG (s)
          </note>
          <note n="d0f52d90">
            Herr talman! Det gläder mig att vi även den här perioden har
            möjlighet att förväxla titlarna herr talman och fru talman. Eftersom
            jag har jobbat mycket med jämställdhetsfrågor, tycker jag att
            det är bra.
          </note>
          <note n="d4eaad0a">
            Jag vill precis som Tuve Skånberg ta upp en diskussion i den
            allmänpolitiska debatten om miljön kring Östersjön. Jag tar mig
            också friheten att åberopa ett antal forskare som har lämnat ett
            antal rapporter som jag sympatiserar väldigt varmt med. Jag kommer
            själv från ett Östersjölandskap, Sörmland. Jag vill därför tala
            om Östersjön.
          </note>
          <note n="06c9c3e2">
            Att åka efter Östersjöns kuster och se den yttre och den inre
            skärgården från Trosa ner mot Bråviken är att få uppleva någonting
            som jag ser som en gåva, en gåva som jag vill att många fler skall
            få ta del av.
          </note>
          <note n="ef8bfcb6">
            Nu kan man få se sälar i vattnet. Fiskgjusestammen har ökat.
            Man ser att djurlivet börjar må litet bättre, en bild av en Östersjö
            som faktiskt är på bättringsvägen. Det har som sagt gått bättre
            för vissa djurarter att återhämta sig, då miljögifterna DDT och
            PCB har minskat.
          </note>
          <note n="40858462">
            På sommaren, när det är varmt ute, kan havet visa upp ett helt
            annat ansikte. Stränderna kan vara fulla av ruttnande tång och
            sjögräs. Vattnet kan vara starkt missfärgat, ett övergött hav
            i obalans.
          </note>
          <note n="7b63fc43">
            80 miljoner människor i 14 länder bor i tillrinningsområdet för
            detta unika, ständigt stressade innanhav. Östersjön lever redan
            i naturligt tillstånd på en knapp marginal. Varje ny förändring,
            varje nytt tillskott av utsläpp, ökar problemen. Sedan sekelskiftet
            har halten av fosfor åttadubblats och halten av kväve fyrdubblats,
            precis som Tuve Skånberg nämnde i sitt inlägg. Ingen kan förvåna
            sig över att mer än en tredjedel av Östersjöns botten är syrefri
            och nästan helt död.
          </note>
          <note n="308c4063">
            Men nu börjar det hända saker. På ett par år har hotbilden förändrats
            radikalt. Gamla miljöhot som tidigare uppfattats som nästan eviga,
            DDT och PCB, har börjat ge vika. Andra hot kvarstår - det gäller
            övergödning och fosforutsläpp - och nya problem kommer. Ta t.ex.
            den mystiska fisksjukdomen M74
          </note>
          <note n="167b7f74">
            som hotar att slå ut hela laxstammen. Forskarna tror att även
            andra fiskarter hotas.
          </note>
          <note n="6d4c7404">
            Fritidsbåtarnas avgaser är också ett stort problem som vi måste
            titta på. De ger tydligen skador på abborre och regnbågslax.
          </note>
          <note n="864f51fd">
            Samtidigt kommer nya glädjande uppgifter om att syrehalten efter
            det senaste saltvattensinbrottet faktiskt ökar på många av Östersjöns
            tidigare helt döda bottnar. Ännu finns det alltså en chans att
            torskstammen skall kunna hämta sig.
          </note>
          <note n="572e4a17">
            Herr talman! Allt medan fler stora miljöhot från de forna öststaterna
            uppdagas har ännu ett omfattande uppstädningsarbete inom internationell
            ram börjat på de sydöstra kusterna. Nu byggs det kommunala avloppsreningsverk
            i Polen, Baltikum och Ryssland som förhoppningsvis kommer att
            stoppa det enorma utflödet av fosfor och kväve från Warszawa,
            Gdansk m.fl.
          </note>
          <note n="960d2d38">
            städer.
          </note>
          <note n="8a668249">
            Antalet stora lokala föroreningskällor minskar.
          </note>
          <note n="e3b1851d">
            Men blir Östersjön därmed renare? Eller får vi leva med samma
            gamla halvkvävda hav flera år till?
          </note>
          <note n="104b30f7">
            Vi måste titta på de största kvävekällorna, det industriella
            jordbruket och vägtransporterna. Det räcker inte med de insatser
            som görs. Vi måste göra mycket mer än det. En förändring av livsstil
            både här i Västeuropa och i det forna Östtyskland måste till.
            Antalet bilar och andra transportfordon har fullkomligt exploderat,
            även det enligt forskarnas rapport, och det ser man ju i verkligheten
            också.
          </note>
          <note n="da316a7e">
            Det är nog faktiskt så att det lokala Agenda 21-
          </note>
          <note n="d63c8f4e">
            arbetet måste få ett större genomslag, både i vårt land och i
            de andra länderna. Vi måste få en annan syn på hur vi skall ta
            tag i miljöfrågorna. Vi måste se till att bygga upp en folkrörelse
            som skall komma underifrån, inte från kommunerna utan ända från
            bostadsområdena - ända från köksbordet, som en forskare formulerade
            sig. Vi måste vända på den resurskrävande livsstil som vi har,
            om vi skall kunna rädda Östersjön.
          </note>
          <note n="2fbebd84">
            Det finns nu stora möjligheter att stärka miljöinsatserna runt
            Östersjön, både interregionalt i vårt land och i näraliggande
            länder, med EU som bas. Låt Barbro Anderssons m.fl. motion om
            samarbete mellan
          </note>
          <note n="0c503c6c">
            Mälarregionen och sydvästra Finland bli en förebild för ett utvecklat
            arbete på miljöns område! Och det finns fler förebilder. Vattenbruk
            vid Stensund kan också vara ett bra exempel på att föra ut kunskap
            om hur vi skall kunna få en bättre miljö.
          </note>
          <note n="b1b5a340">
            Vi måste satsa mer på forskning kring fisksjukdomen M74. Vi måste
            se till att öka samarbetet mellan enskilda, kommunala, regionala
            och centrala instanser, även inom EU-området. Det är viktigt,
            för nu sprider man ut resurser och kunskaper nästan som fjädrar
            för vinden.
          </note>
          <note n="77968271">
            Vi måste också lyfta fram sådana saker som tvättanläggningar.
            Nästa vecka skall ett gäng från jordbruksutskottet titta på en
            biltvättanläggning där man återanvänder både vattnet och kemikalierna.
          </note>
          <note n="5751e6b6">
            Den fråga som Tuve Skånberg har ställt får jag tydligen svara
            på i en replik. Så jag måste be honom att han ställer den igen.
          </note>
          <note n="d3920062">
            Anf. 244 TUVE SKÅNBERG (kds) replik
          </note>
          <note n="4552c1ee">
            Herr talman! Med största nöje skall jag upprepa frågan, för tredje
            gången gillt, till Michael Hagberg.
          </note>
          <note n="c0818d55">
            Hur i all världen kan Michael Hagberg efter den genomgång han
            gjorde av Östersjöns kritiska läge ändå medverka till att insatserna
            för Östersjöns miljö skärs ned?
          </note>
          <note n="2d9607a3">
            Det var för övrigt intressant att följa med i forskningsrapporten
            "Får vi liv i Östersjön?", där Michael
          </note>
          <note n="0b463fc9">
            Hagberg använde i stort sett inledningen och sammanfattningen
            som stomme för sitt tal. Eftersom jag är ledamot av FRN gläds
            jag åt den användning som
          </note>
          <note n="1fe4b25f">
            Källa-litteraturen får.
          </note>
          <note n="6f3641af">
            Men när han nu använde den här faktagrunden, varför drar han
            då slutsatsen att vi skall dra ner på forskningen? Han säger i
            sitt tal att vi måste satsa mer på forskningen. Hur kan Socialdemokraterna
            göra en faktisk neddragning av resurserna för forskning och miljö
            när det gäller Östersjön och samtidigt säga så vackra ord, byggda
            på både Källa och egna funderingar?
          </note>
          <note n="f76fc7bb">
            Det enda konstruktiva i hela Michael Hagbergs tal var orden "vi
            skall titta på". Det räcker inte långt.
          </note>
          <note n="232adfd3">
            Anf. 245 MICHAEL HAGBERG (s) replik
          </note>
          <note n="64a8986e">
            Herr talman! Vi skall titta på i praktiken en miljövårdsanläggning
            där man återanvänder vatten och kemikalier.
          </note>
          <note n="a52fb7e2">
            När det gäller nedskärningarna reagerade vi på samma sätt i jordbruksutskottet.
            Det är på det viset att de medel som fanns för att öka miljöinsatserna
            i Östersjöområdet inte användes fullt ut av den förra regeringen.
            De medlen skall stå även till vårt förfogande den här budgetperioden.
          </note>
          <note n="ef63e052">
            Dessa pengar plus det som vi redan har med i budgetarbetet kommer
            att göra att vi satsar lika mycket på Östersjön den här perioden
            som tidigare.
          </note>
          <note n="99582168">
            Det kan jag med glädje tillstå att vi har fått information om
            från Miljödepartementet.
          </note>
          <note n="6fc381f2">
            Vi skall också komma ihåg att jag inte heller är riktigt nöjd
            med satsningarna på miljöns område.
          </note>
          <note n="9becb36a">
            Tänk om vi hade en ekonomi i balans! Tänk om vi inte behövde
            sätta in alla våra klutar för att rätta upp statens finanser!
            Tänk om vi kunde diskutera visioner och framtid, hur vi skulle
            kunna förbättra vår miljö och kampen mot arbetslöshet i stället
            för att hela tiden jobba med besparingar! Jag ser statsbudgetproblemet
            som det största problemet på miljöns område.
          </note>
          <note n="c3992b99">
            Anf. 246 TUVE SKÅNBERG (kds) replik
          </note>
          <note n="7882daf0">
            Herr talman! Michael Hagberg vill ha en diskussion om visioner
            och framtid. Ja visst, men då blir det ju ord, precis som regeringsdeklarationen
            bara var ord och precis som hans båda företrädare i talarstolen
            bara har kommit med vackra ord. Det räcker ju inte!
          </note>
          <note n="15c38bd6">
            När Michael Hagberg kommenterar mitt räkneexempel säger han att
            det sker en neddragning, men att det i själva verket går lika
            mycket till detta område som förra budgetåret. Den matematiken
            går inte ihop.
          </note>
          <note n="296f8b68">
            Det fungerar inte på det viset. Varje krona behövs i detta arbete,
            och att säga att pengarna inte har använts på ett tillfredsställande
            sätt är inte en ursäkt för att dra ned när vi hör att det tar
            100 år att återställa Östersjön. Då lever varken Michael Hagberg
            eller jag.
          </note>
          <note n="a00e6cff">
            Jag blev glad av att höra att han inte var riktigt nöjd med s-regeringens
            förslag. Det är inte jag heller.
          </note>
          <note n="aca2c894">
            Vill ni ha förslag på besparingar och på inkomster har vi i vår
            motion finansierat ett tillägg på 420 miljoner kronor just till
            denna typ av miljöinsatser. Det har vi finansierat genom en skatt
            på avfall som kommer att ge 2 miljarder, så det blir pengar över.
            Följ kds förslag! Det kommer att betala sig. Det kommer att gynna
            Östersjön.
          </note>
          <note n="a50e6c6b">
            Anf. 247 MICHAEL HAGBERG (s) replik
          </note>
          <note n="5b3bf891">
            Herr talman! "Följ kds förslag" säger Tuve Skånberg argt. Det
            skall jag göra när det gäller avgifter på sopor och avfall. Det
            kan jag ställa upp med. Jag har visserligen läst mig till att
            sådana förslag har tagits upp vid två tillfällen utan att kunna
            läggas på bordet.
          </note>
          <note n="272cad16">
            Nu vet jag att en enmansutredare skall titta på dessa frågor.
            Vi skall hand i hand föra fram frågan och tillsammans utveckla
            ett system med avgifter för att förstärka miljön. Det tycker jag
            är glädjande.
          </note>
          <note n="ae12e1ae">
            Men vi får inte glömma det som hände under förra budgetåret.
            Man utnyttjade inte de medel som fanns till satsningar på miljön
            i området. Det tycker jag är tråkigt. I och med det har vi hamnat
            i ett visst vakuum. Kampen för en bättre miljö i Östersjön kommer
            att gå litet för sakta.
          </note>
          <note n="b45a5a43">
            Jag sade att det tar hundra år att återställa Östersjön. Men
            jag ser det som en gåva att få vara vid
          </note>
          <note n="4bdce08f">
            Östersjön och i Östersjön. Den gåvan vill jag föra vidare till
            det uppväxande släktet.
          </note>
          <note n="422866b6">
            Utbildningsfrågor
          </note>
          <note n="88a62b23">
            Anf. 248 BEATRICE ASK (m)
          </note>
          <note n="3850a3b9">
            Herr talman! Att på sex minuter i denna sena timme säga allt
            som är väsentligt när det gäller utbildnings- och forskningspolitik
            är en utmaning. Jag skall därför gå rakt på sak.
          </note>
          <note n="342de85a">
            Vi moderater är djupt bekymrade över att Socialdemokraterna hanterar
            utbildningsfrågorna som en avdelning inom arbetsmarknadspolitiken.
            Regeringen saknar en sammanhängande tanke om utbildningens syfte
            och vägarna för att nå väsentliga mål. Det som till nöds har presterats
            på fyra månader i regeringsställning är förslag om allvarliga
            nedskärningar i anslaget till högre utbildning och forskning och
            tankegods från 70-talet.
          </note>
          <note n="991bc0ee">
            Utbildningsministerns försök att ta ifrån de fristående forksningsstiftelserna
            resurser, förslag om fler politiker i olika organ liksom en ny
            SIA-utredning förmedlar inget intryck av nytänkande och utveckling.
          </note>
          <note n="e8b03abd">
            Tvärtom ger det oss känslan av att Socialdemokraterna inte riktigt
            har hängt med i allt det som hänt på utbildningsområdet under
            senare år. Men mycket har faktiskt hänt.
          </note>
          <note n="cfac6621">
            Ansvarsfördelningen har förändrats, och den tidigare centralstyrningen
            har brutits. Högskolor och universitet har getts ökat ansvar både
            vad gäller utbildningen som sådan och när det gäller resursanvändningen.
            Den högre utbildningen har byggts ut kraftigt, kombinerat med
            stora ansträngningar för att höja och säkra kvaliteten. Beslut
            om bl.a. nya läroplaner och ökad valfrihet för eleverna har fattats.
          </note>
          <note n="6345b05d">
            Det är viktigt att dessa insatser kan fullföljas.
          </note>
          <note n="4de7f440">
            Utbildning och forskning är Sveriges intellektuella infrastruktur.
            På tröskeln till det som brukar kallas kunskaps- och kompetenssamhället
            är det alldeles nödvändigt med moderna och väl genomtänkta satsningar
            på detta område. Struntar man i långsiktigheten och fuskar med
            kvalitetsfrågorna riskerar vi att snart stå där med ett nedslitet,
            smalt och kurvigt utbildningsnät fyllt av tjälskott och återvändsgränder.
          </note>
          <note n="39b32ca9">
            Den socialdemokratiska politiken saknar långsiktiga mål, och
            man har inte heller brytt sig om att titta i backspegeln. Även
            under 1980-talet var utbildningsfrågorna en del av den socialdemokratiska
            arbetsmarknadspolitiken. Då snurrade de ekonomiska hjulen, och
            trots att bl.a. UHÄ påpekade att det var viktigt att bygga ut
            den högre utbildningen gjorde den socialdemokratiska regeringen
            inte mycket. Propåer om fler utbildningsplatser viftades bort,
            och arbetsmarknaden ryckte ungdomarna direkt från gymnasieskolan,
            om de ens hann fullfölja sin utbildning.
          </note>
          <note n="beed704a">
            I dag - och det understryker tidsaspekterna - har vi många vuxna
            som saknar den akademiska utbildning de och svensk arbetsmarknad
            skulle behöva.
          </note>
          <note n="e0ba1445">
            Men det är inte enkelt att reparera den bristen, varken för det
            enskilda eller staten. I dag har vi dessutom stor ungdomsarbetslöshet.
            Vad händer? Jo, återigen låter ni socialdemokrater arbetsmarknadspolitiken
            styra utbildningen.
          </note>
          <note n="600f8c76">
            Jag är den första att instämma i att det är bra om arbetslösa
            kan ges adekvat utbildning. Men socialdemokraterna, som tidigare
            inte gjorde tillräckligt för att bygga ut den högre utbildningen,
            rusar nu i väg som vettvillingar med rena hugskott. Förslaget
            att arvodera
          </note>
          <note n="538d44a8">
            9 000 vuxna som läser naturvetenskaplig/teknisk utbildning i
            två år med 12 000 kr i månaden är ett sådant förslag. I det fallet
            begär regeringen riksdagens godkännande av riktlinjerna till en
            kostnad av 3 miljarder kronor utan att prestera något underlag
            om vilken utbildning det handlar om, vilka förkunskaper eller
            resultat man tänker sig nå och utan en analys av vilka konsekvenser
            detta får för övriga studenter.
          </note>
          <note n="9ae57376">
            Men det räcker inte med det. I samma proposition föreslår regeringen
            stora nedskärningar i anslagen till högre utbildning och forskning.
            Den långsiktiga kompetensuppbyggnaden får ge vika för kortsiktiga
            förslag. Det är inte bara pengarna det handlar om, utan i minst
            lika hög grad de signaler denna politik skickar till ungdomar
            och till utbildningsanstalter.
          </note>
          <note n="4909e22b">
            Till ungdomar säger ni socialdemokrater nu att det inte är så
            viktigt att inrikta sig på ett krävande studieförberedande gymnasieprogram
            eller en längre akademisk utbildning. Det går ju att fixa, och
            man får ju premier om man gör det någon gång senare. Till högskolor
            och universitet skickar ni signalen att kvantitet är viktigare
            än kvalitet. I båda fallen är det fel signaler.
          </note>
          <note n="b58331dd">
            Vi moderater sparar mer än ni socialdemokrater i vårt budgetalternativ
            totalt sett. Men vi avvisar regeringens nedskärningar när det
            gäller högre utbildning och forskning, och det är en mycket medveten
            prioritering. Vi är nämligen övertygade om att Sverige måste höja
            kunskapsnivån generellt och att vi måste kunna ligga i täten i
            olika forskningssammanhang.
          </note>
          <note n="2d40c1d8">
            Det förutsätter i sin tur någorlunda fasta spelregler och stadga
            i anslagstillsdelningen.
          </note>
          <note n="e37fbee0">
            Att socialdemokraterna har ett horn i sidan när det gäller de
            fristående forskningsstiftelserna har jag redan konstaterat. Men
            det är tragiskt att ett parti som tidigare faktiskt ansågs vara
            ett forskningsvänligt parti nu t.o.m. ger sig på grundforskningen.
            Särskilt märkligt tycker jag det är att regeringen kapar den
          </note>
          <note n="b5a28e29">
            "nyfikenhetsforskning" som borde vara en del av statens huvudansvar.
            Ett annat mycket märkligt grepp är att regeringen har valt att
            ge sig på Lantbruksuniversitetet i alldeles särskild ordning.
            Där ligger om inte en hund, så en ilsket röd räv begraven.
          </note>
          <note n="296a0d1c">
            Herr talman! Jag har koncentrerat mig på att kritisera den kortsiktighet
            som socialdemokratisk utbildnings- och forskningspolitik nu visar.
            I våra moderata motioner finns många goda idéer och förslag som
            jag hoppas att kammaren så småningom skall behandla i positiv
            anda. Andra moderata ledamöter kommer att ta upp några av de viktiga
            förslag vi har lagt fram under den allmänna motionstiden.
          </note>
          <note n="b2e1384a">
            Anf. 249 MARIE WILÉN (c)
          </note>
          <note n="3563ced5">
            Herr talman! En god utbildning lägger grunden för utvecklingen
            av hela vårt samhälle. Det går inte att ta upp alla frågor på
            denna korta tid. Jag vill ta upp några frågor som Centern ser
            som mycket viktiga.
          </note>
          <note n="a30af9d2">
            Till att börja med vill jag ta upp grundskolan och föräldra-
            och elevinflytandet. Människor vill ta mer ansvar. Människor vill
            få större möjlighet att välja och bestämma. Det gäller också på
            skolans område.
          </note>
          <note n="e61d5ae2">
            Demokratin i skolan måste stärkas. Samspelet mellan föräldrar
            och skola är en viktig trygghetsfaktor för eleverna och bidrar
            till att alla känner sig delaktiga.
          </note>
          <note n="c0c8565a">
            Undersökningar visar också att det leder till bättre studieresultat.
          </note>
          <note n="dc6c828e">
            Medborgare har, enligt Lokaldemokratiutredningen, stor tilltro
            till skolornas förmåga att ge kunskaper och färdigheter. Däremot
            anser majoriteten av föräldrarna att de har små möjligheter att
            påverka skolan och skolmiljön. Föräldrainflytandet är i dag alltför
            opreciserat, och vi vill gå längre.
          </note>
          <note n="c384b45e">
            Centern vill genomföra en decentraliseringsreform som ger nya
            möjligheter för föräldra- och elevinflytande i skolan. Vi menar
            att kommunerna skall delegera vissa beslut till skolstyrelser
            som inrättas vid varje skola, för att garantera föräldrarnas och
            elevernas inflytande över och ansvar för verksamheten.
          </note>
          <note n="e92ff803">
            Jag vill också ta upp frågan om en tioårig grundskola utifrån
            barnens behov. Centerns målsättning är en tioårig sammanhållen
            grundskola, där barnen börjar i förskoleinriktad verksamhet vid
            sex års ålder. Jag vill understryka att det är viktigt att kommunerna
            ges en rimlig övergångsperiod för att planera och förbereda detta.
          </note>
          <note n="2b1fddbf">
            En tioårig grundskola måste utgå från vad som är lämpligt för
            barnen och deras utveckling. Det är därför angeläget att påskynda
            en fortsatt utveckling av samverkan mellan förskola och skola.
            Genom att integrera förskolans sexårsgrupp i grundskolan ges möjligheter
            att utveckla samarbetet. Förskolans arbetssätt kommer grundskolan
            till del, och grundskolan kan möta eleverna ett år tidigare.
          </note>
          <note n="a64dc1bb">
            Jag vill så gå över till utvecklingen av de mindre och medelstora
            högskolorna. Vi vill fortsätta utbyggnaden av den högre utbildningen.
            Det är viktigt för att få en högre kompetensnivå och utbildningsstandard,
            vilket gagnar hela nationen. Den högre utbildningen är också viktig
            ur ett regionalt perspektiv. De mindre och medelstora högskolorna
            spelar här en avgörande roll.
          </note>
          <note n="de54b55f">
            Centern vill genomföra en särskild satsning på de minsta högskolorna
            som har upp till ett par tusen studenter. Det vill vi göra för
            att de skall ges möjlighet att fortsätta en önskad expansion och
            utveckling, för att uppnå en rimlig storlek och säkerställa en
            god akademisk miljö. De allra minsta högskolorna måste få en ordentlig
            tilldelning av nya utbildningsplatser.
          </note>
          <note n="e51bab0a">
            Det måste ske satsningar för att stärka utbildningskvaliteten
            och ge möjlighet för bredare ämnesinriktning.
          </note>
          <note n="0f3c18da">
            För de mindre och medelstora högskolorna förespråkar vi ett enhetligt
            anslag för forskning och utbildning, där forskningsdelen differentieras
            beroende på vilka examensrättigheter högskolan har. De högskolor
            som medges rätten att utfärda magisterexamen bör även ges fasta
            forskningsresurser. Som ett steg i detta arbete har vi i Centern
            föreslagit en kraftig förstärkning av budgetanslaget till forskningsstödjande
            åtgärder.
          </note>
          <note n="9c8d9069">
            Sist vill jag också ta upp s-regeringens budgetförslag om att
            ta bort CSN-kortet. Centern avvisar detta. Vi vill värna CSN-kortet.
            Det är viktigt för studenter som har långa resor eller pendlar
            till hemorten. Vi anser att man skall underlätta för människor
            som har långa avstånd till studieorter att skaffa sig högre utbildning,
            inte försvåra, som socialdemokraterna gör med detta förslag. Borttagande
            av CSN-
          </note>
          <note n="61042085">
            kortet leder också till ekonomisk orättvisa mellan studenter,
            och det anser vi är helt oacceptabelt.
          </note>
          <note n="74b7f5f1">
            Anf. 250 MARGITTA EDGREN (fp)
          </note>
          <note n="99904417">
            Herr talman! Jag hade inte tänkt ta upp någonting ur den aktuella
            propositionen i denna allmänpolitiska debatt, eftersom vi får
            många tillfällen att diskutera den. Jag har i stället några funderingar
            utifrån en konferens som Nordiska rådet anordnade i Lund våren
            1994, där ärkebiskopen i Åbo, John Vikström, talade på temat Icke
            av bröd allenast - några tankar om kompetensändringar och kvalifikationskrav
            i det kommande århundradet. Jag kommer till viss del att knyta
            an till det han sade.
          </note>
          <note n="bbac7c28">
            Folkpartiet liberalerna har i inledningen till årets partimotion
            inom detta område markerat att vi menar att högskolan möter unga
            människor i ett skede av livet då de fortfarande är öppna och
            påverkbara i vid mening. Högskolan bör därför förmedla attityder
            och värderingar som skapar ansvarstagande medborgare.
          </note>
          <note n="17bf3f35">
            Vår önskan är att studenterna skall lämna högskolan med kunskaper
            av högsta kvalitet och en lust att lära vidare. De bör också få
            med sig en humanistisk människosyn, civilkurage och en vilja till
            nationellt och globalt ansvarstagande.
          </note>
          <note n="0addf021">
            Vad är då kompetens och kvalitet inför det nya århundradet utifrån
            den grundsynen? Svaret på frågan beror givetvis på i vems intresse
            frågan besvaras.
          </note>
          <note n="9ed2c31e">
            Samhället i stort, näringslivet, kulturlivet, folkrörelserna
            - alla har säkert sina intressen att bevaka när det gäller utbildning
            och forskning.
          </note>
          <note n="34138500">
            Samhällsintressen har i hög grad påverkat kompetens- och kvalifikationskrav.
            På senare tid har särskilt arbetslivets och näringslivets behov
            betonats. Landets skolsystem har med all rätt betraktats och betraktas
            fortfarande som ett medel för samhällets utveckling.
          </note>
          <note n="9d298add">
            Landets ekonomiska och kulturella konkurrensförmåga tenderar
            att bli ett viktigt kriterium vid bedömning och planering av utbildning
            och forskning. Människan utbildas för nationen och regionen.
          </note>
          <note n="702cb003">
            Jag delar emellertid John Vikströms uppfattning att vi under
            nästa århundrade mer än hittills måste utgå från individens behov
            och intressen när vi definierar den kompetens och de kvalifikationer
            vi vill uppnå med vårt utbildnings- och forskningssystem. På längre
            sikt kommer det att visa sig att det också är i samhällets intresse.
            Det blir allt tydligare, trots alla tekniska innovationer, att
            det ändå är människan som är samhällets största resurs. Det är
            således inte endast moraliskt riktigt utan också klokt att utgå
            från och investera i själva människan.
          </note>
          <note n="b2b4d5c5">
            Vad behöver en människa just därför att hon är människa? I en
            jämförande nordisk undersökning för några år sedan, under ledning
            av professor Erik Allard, användes ett välfärdsbegrepp med tre
            komponenter - having, loving and being. En populär översättning
            skulle kunna lyda : Människan behöver något att leva av, någon
            eller några att leva med och något att leva för. Den tredje komponenten,
            något att leva för, kräver speciell uppmärksamhet under de kommande
            årtiondena och det kommande århundradet. Det handlar om människans
            behov av att behärska sitt liv, att ta sitt liv och sin framtid
            i egna händer, att förstå sig själv, sin omgivning, att förverkliga
            och utveckla sig själv, sina möjligheter, sin kreativitet, sina
            drömmar och visioner.
          </note>
          <note n="6ad40661">
            I och för sig är detta inget nytt. I den riktningen har väl människor
            alltid strävat och skapat vad vi kallar för kultur och bildning.
            Men jag tror att just denna dimension nu kräver speciell uppmärksamhet.
          </note>
          <note n="6b6fc806">
            I vilka situationer skall då dessa behov tillgodoses under det
            kommande århundradet?
          </note>
          <note n="1d2cb0d3">
            Aktuella trender tyder mycket på att människans yttre livssituation
            kan betecknas med ordet rörlighet.
          </note>
          <note n="8d83093c">
            Kapital, tjänster, arbetskraft och idéer kommer av allt att döma
            att röra sig allt friare och snabbare. Denna rörlighet innebär
            inte bara en ökad internationalisering med ökad konfrontation
            och växelverkan mellan olika kulturer, regioner och värderingar,
            utan den medför också en ökad pluralism inom ett lands eller en
            regions gamla gränser. Det blir nödvändigt för människan att under
            sin livstid ha flera yrken och flera utbildningar och att samtidigt
            leva i flera kulturer med skilda synsätt och värderingar.
          </note>
          <note n="d93a5c21">
            Rörlighet innebär säkert stora möjligheter, men också en ansträngande
            nödvändighet att leva i en splittrad, svåröverskådlig och svårgenomskådlig
            verklighet.
          </note>
          <note n="1edbf897">
            Vilka kunskaper och färdigheter behöver människan för detta ändamål?
          </note>
          <note n="b00ca673">
            Hon behöver smidighet, rörlighet och mångfald inom det utbildningssystem
            som står till buds - en genom hela livet fortgående vidareutbildning.
            Om det kan sägas att vi hittills gått i skolan, suttit i ett gymnasium
            och legat vid ett universitet, så får vi nog i framtiden inrikta
            oss på att vandra hela den livslånga utbildningsvägen och aldrig
            slå oss till ro.
          </note>
          <note n="5ded98c1">
            Den erforderliga kompetensen omfattar inte enbart teoretiska
            kunskaper eller praktiska färdigheter, utan den gäller också,
            och framför allt, själva personligheten. Vi bör alltså fråga oss:
            Vilka personliga kvaliteter och attityder krävs det i detta den
            ständiga rörlighetens samhälle, och vad är det vi och vårt utbildningssystem
            kan bidra med för att vi skall uppnå att människor skall kunna
            ha de attityder och värderingar som passar i nästa århundrade?
          </note>
          <note n="349959d0">
            Anf. 251 BRITT-MARIE DANESTIG-
          </note>
          <note n="1fedbb5c">
            OLOFSSON (v)
          </note>
          <note n="36651a9f">
            Herr talman! Jag skall ägna min korta taletid åt att något reflektera
            kring vuxenutbildning och högre utbildning.
          </note>
          <note n="2f5f3ad7">
            Framtiden är inte vad den har varit. Ständigt öppnas nya gränser
            och ständigt vidgas människans horisonter.
          </note>
          <note n="d3b9a6f3">
            I en framtidsstrategi för utbildning krävs det förnyad tilltro
            till vuxenutbildningen som drivkraft och utvecklingsfaktor i samhällsbyggandet.
            Motiven för det är dels fördelningspolitiska med hänsyn till olika
            sociala gruppers utbildningsstandard, dels demografiska, ekonomiska
            och samhällsorganisatoriska.
          </note>
          <note n="083c4104">
            Utbildningsklyftan kommer sannolikt att bli än mer komplex och
            mångskiftande. Förändringar i språk, kunskap, kultur och samhällsbild
            kommer säkert att accentueras i framtiden.
          </note>
          <note n="6b0a6000">
            Vad vi behöver är en förnyad diskussion om de fördelningspolitiska
            idealens livskraft och framtida förverkligande i ett kunskapssamhälle.
            Vi måste ge nytt liv åt orden folkbildning, folkrörelse och folkstyre.
          </note>
          <note n="66cc2754">
            I Sverige saknar 1/3 av arbetskraften gymnasieutbildning. I viktiga
            länder som vi skall konkurrera med - t.ex. USA, Tyskland och Japan
            - har en större andel av befolkningen gymnasieutbildning. Utbildningsnivån
            är en generationsfråga. I åldersgruppen
          </note>
          <note n="d83b9cb9">
            25-30 år är det endast 15 % som inte har gymnasieutbildning.
            Det är därför rimligt att satsa på vuxenutbildning. Regeringen
            gör här lovvärda satsningar.
          </note>
          <note n="53245e34">
            Men för att vuxna människor skall ha en chans att försörja sig
            under studietiden är det viktigt att även i en trängd statsfinansiell
            situation höja nivåerna i vuxenstudiestödet. De signaler som samhället
            ger får inte vara motsägelsefulla.
          </note>
          <note n="d1ce5f81">
            Vänsterpartiet delar i många avseenden regeringens syn på högskolepolitiken.
            Vad som skiljer oss åt är i första hand dimensioneringen av antalet
            platser.
          </note>
          <note n="d0e6e5b6">
            Det finns ett omvittnat behov av högskoleutbildade på både kort
            och lång sikt. Vi vill därför permanenta
          </note>
          <note n="f2280639">
            5 000 av de nya platserna i regeringens förslag och fördela dem
            på naturvetenskap/teknik och på humaniora/samhällsvetenskap.
          </note>
          <note n="a4433447">
            Intresset för civilingenjörsutbildningarna tycks nu ha ökat.
            Under de senaste åren har det i genomsnitt varit 1,8 sökande på
            varje utbildningsplats. Vi vill alltså satsa på en långsiktig
            ökning av antalet utbildningsplatser för att möta det framtida
            behovet.
          </note>
          <note n="36c4e5e9">
            Sedan gäller det forskningen. Vi tycker att forskningen är oerhört
            viktig. Det behövs fler doktorander och alltså fler doktorandtjänster,
            så att man kan känna den trygghet som det innebär att få studera
            på det sättet.
          </note>
          <note n="77649fb1">
            I förhållande till regeringens förslag vill vi inrätta så mycket
            som ytterligare 300 doktorandtjänster, också inom området naturvetenskap/teknik.
            Beträffande de platserna tycker vi att det skulle vara lämpligt
            att försöka med någon form av könskvotering.
          </note>
          <note n="e637f493">
            Motiven till de här satsningarna är flera. Vid internationella
            jämförelser framstår den högre utbildningen i Sverige som långt
            ifrån färdigbyggd. Rekryteringen till högskolan är dessutom betydligt
            lägre i
          </note>
          <note n="9b02e76c">
            Sverige än den är i våra konkurrentländer.
          </note>
          <note n="f9fb10fe">
            Tomma platser på högskolan är faktiskt ovanligt.
          </note>
          <note n="7bd3dfb6">
            Hösten 1992 sökte ca 25 000, dvs. 23 %, av alla 19-
          </note>
          <note n="d8be824f">
            åringar till högskolan. Ungefär hälften av dem kom in.
          </note>
          <note n="417e5377">
            I Japan är det närmare 10 % naturvetare, att jämföra med Sveriges
            4 %.
          </note>
          <note n="32298b4c">
            Vi tror att de akademikergrupper som framför allt kommer att
            efterfrågas i framtiden är tekniker och ekonomer. Det är svårt
            att jämföra med ingenjörer från olika länder och deras utbildning.
            Men vi ligger helt klart långt efter Japan då det gäller antalet
            utbildade. Räknas också mellaningenjörerna in ligger vi efter
            både de ledande EU-länderna och USA. Det är dystra siffror, eftersom
            det finns ett tydligt samband mellan produktivitet och utbildningsnivå
            inom företagen.
          </note>
          <note n="f2e40ad3">
            Enligt Långtidsutredningen innebär det en förbättrad produktivitet
            på drygt 11 % om man på ett arbetsställe höjer den genomsnittliga
            utbildningstiden från tio till elva år.
          </note>
          <note n="e0f5ab76">
            Man kan också avläsa vikten av en god utbildning genom att det
            är den kunskapsintensiva industrin som har haft den bästa produktivitetsutvecklingen.
            I Sverige gäller det läkemedelsindustrin och teleproduktionen.
            Men sådan industri konkurrerar ofta inte med priset utan med produktdifferentiering
            och kvalitet.
          </note>
          <note n="8690a4a6">
            Därför gäller alltså långsiktiga lösningar för att klara de här
            problemen och behoven.
          </note>
          <note n="57060621">
            Vidare tycker vi att regeringens satsning på sommaruniversitetet
            är bra. Men vi tycker inte att det skall begränsas till en enda
            sommar. Varför inte låta detta åtminstone omfatta även sommaren
            1996 under det här första nya budgetåret?
          </note>
          <note n="c8b2bb29">
            Sedan vill jag önska utbildningsministern lycka till i hans försök
            att återerövra en demokratisk insyn i och ett demokratiskt inflytande
            över forskningsstiftelserna. Som det nu ser ut finns faktiskt
            risken att grundforskningens resurser urholkas i förhållande till
            den tillämpade forskningen. Såvitt vi förstår står det i direkt
            motsättning till regeringens egen deklaration.
          </note>
          <note n="9b3a4ac4">
            Vi tror därför att det finns möjligheter till en samsyn om hur
            en sådan utveckling skall kunna undvikas.
          </note>
          <note n="1e318ef5">
            Anf. 252 GUNNAR GOUDE (mp)
          </note>
          <note n="20255881">
            Herr talman! Vi i Miljöpartiet har när det gäller utbildning
            och forskning lagt fram ganska omfattande förslag i vår partimotion
            i anslutning till budgetpropositionen. Jag tänker inte ta upp
            de förslagen här, utan jag väljer några punkter som jag skulle
            vilja få diskutera här.
          </note>
          <note n="ee25b726">
            Den svenska skolan - såväl grundskolan som gymnasiet - har under
            de senaste åren genomgått mycket stora förändringar. Det skolan
            nu framför allt behöver är arbetsro.
          </note>
          <note n="891e6d7f">
            Vi måste få tid att prova det nya och att diskutera vilka förändringar
            som behövs för att vi skall få en skola som motsvarar framtidens
            krav. Skolan måste ge eleverna möjligheter att utvecklas till
            trygga, jagstarka och öppna människor med lust att söka nya kunskaper
            och med en djup förankring i ett demokratiskt synsätt. Kanske
            är detta skolans viktigaste uppgift.
          </note>
          <note n="121b368c">
            Eleverna måste genom erfarenheterna under skoltiden få respekt
            och vördnad för livet i ett brett ekologiskt och kulturhistoriskt
            perspektiv. När de lämnar skolan skall de vara rustade för att
            ta ställning i en rad etiska frågor, vars räckvidd vida överstiger
            den som tidigare generationer har mött. Därför ställs alldeles
            speciella krav på en skola för framtiden - krav som finns insmugna
            här och där i skolans nuvarande målsättning, men som måste lyftas
            fram och levandegöras för att den nuvarande starka betoningen
            på kunskapsinlärning och kunskapskontroll inte skall leda skolarbetet
            i fel riktning.
          </note>
          <note n="046e3793">
            I grundskolan finns det emellertid några brister som är av den
            arten att de kräver omedelbara åtgärder. Det är framför allt två
            missförhållanden som är helt oacceptabla. Det gäller mobbning
            och undervisning i läsning och skrivning.
          </note>
          <note n="d1ab4eb5">
            Ca 100 000 elever i svenska skolor i dag är mobbningsoffer. Flertalet
            lämnas åt sitt öde utan skydd och hjälp från skolan. Det finns
            väl utvecklade och vetenskapligt prövade program mot mobbning.
          </note>
          <note n="3870ba04">
            Det borde vara en självklarhet att varje skola skall ha ett sådant
            program i funktion.
          </note>
          <note n="af7811e8">
            Ungefär 10 % av eleverna har specifika läs- och skrivsvårigheter,
            dyslexi. Det finns utvecklade metoder för en effektiv träning
            för dessa barn. Som regel ignoreras deras behov. Tillgängliga
            metoder används inte, och skolorna har inte skaffat den lärarkompetens
            som krävs. Det skall åligga varje svensk skola att bistå dessa
            elever med kompetenta speciallärare och lärare med kunskap om
            dyslexi.
          </note>
          <note n="967db06f">
            Mobbning och dyslexiproblemet berör direkt mer än vart tionde
            barn i svensk grundskola. Men det handlar också om signaler till
            alla barn i svensk skola om hur relationerna till medmänniskor
            skall vara i det svenska samhället. Det vilar ett stort ansvar
            på nuvarande riksdag och regering att åtgärda dessa två brister.
          </note>
          <note n="63c60e24">
            Herr talman! Universitet och högskolor har liksom grundskolan
            och gymnasieskolan genomgått stora förändringar under den förra
            regeringen. Här har man emellertid missat betänkligt i reformarbetet,
            och de stora problemen ligger kvar olösta. Den nya regeringen
            har ännu inte avslöjat särskilt mycket av vad man tänker göra.
          </note>
          <note n="7dc84995">
            Låt mig kort nämnda några av Miljöpartiets förslag till förbättringar.
          </note>
          <note n="06790f14">
            Sedan 60-talet har man i Sverige byggt upp en mycket stor sektorsforskning,
            tillämpad forskning vid departement, statliga verk och olika institut.
            Satsningarna har inte alltid varit väl genomtänkta, och verksamheterna
            har legat kvar utan ordentlig utvärdering i ett bredare samhällsperspektiv.
            Sektorsforskningen förfogar totalt över närmare 25 miljarder kronor
            per år. Forskningsråden, som finansierar grundforskningen, har
            tillsammans ungefär 2,5 miljarder kronor.
          </note>
          <note n="ed26302c">
            Det råder alltså en stor obalans mellan grundforskning och tillämpad
            forskning. Rationaliseringsutrymmet kan sägas vara mycket stort
            inom den tillämpade forskningen. Att överföra ca 10 % av den tilllämpade
            forskningens och sektorsforskningens medel till forskningsråden
            skulle innebära en avsevärd effektivisering av svensk forskning.
            En inriktning av sektorsforskningen mot de stora framtida problemen
            är den andra delen i en sådan önskvärd rationaliseringsprocess.
            Miljöforskning, freds- och konfliktforskning är exempel på högprioriterade
            områden.
          </note>
          <note n="15da6464">
            Herr talman! Vid universitet och högskolor måste också de yngre
            forskarnas situation förbättras. Kvinnliga forskarstuderande måste
            få samma möjligheter som sina manliga kamrater i forskarutbildningen.
          </note>
          <note n="ad535caa">
            Dynamiken i svensk forskning och högre utbildning måste frigöras.
            När det t.ex. gäller de universitetsanställda lärarna och forskarna
            finns det fyra typer av tjänster: forskarassistenter, adjunkter,
            lektorer och professorer. Tre av dessa är i praktiken livstidstjänster.
            Det betyder alltså att stora delar av det svenska universitetet
            sedan länge har gått i stå. En sådan tjänstestruktur måste brytas
            upp och kompletteras med ett flertal tjänster av olika karaktär
            men med begränsade förordnandetider. 3-5 år vore en lagom period.
            Det skulle skapa möjligheter för yngre forskare och kvinnor att
            komma in i verksamheten. En sådan förändring ökar också forskarnas
            rörlighet och gagnar därmed utbytet mellan universitet, näringsliv
            och offentliga sektorer.
          </note>
          <note n="9a8a8e9c">
            Ökad rörlighet och flexibilitet är en förutsättning för att våra
            universitet och högskolor skall kunna möta framtidens krav.
          </note>
          <note n="f2b586a6">
            Anf. 253 INGER DAVIDSON (kds)
          </note>
          <note n="f7d2b8b3">
            Herr talman! Att kalla det som pågår här i kammaren för debatt
            är väl ändå att ta i. Men det kanske delvis beror på att dem som
            vi hade hoppats på att få debattera med inte finns här. Jag hade
            t.ex. tänkt mig att få debattera med Ylva Johansson och kanske
            också med vår nyvalde ordförande. Men det är trevligt att utbildningsministern
            är här och kanske kan svara på en del frågor.
          </note>
          <note n="c4ad8d4f">
            Från min tid som lärare minns jag väldigt väl hur reaktionerna
            var när nyheterna uppifrån duggade alltför tätt. Det kunde handla
            om ett nytt sätt att räkna på, mängdlära, eller ett nytt sätt
            att lära ut division i matematiken, läxornas vara eller inte vara,
            inställningen till skolans fostrande roll osv.
          </note>
          <note n="346c5414">
            Det utvecklades en försvarsmekanism som bestod i en avvaktande
            hållning till det nya som introducerades, helt enkelt därför att
            man inte visste om det fortfarande skulle gälla när fortbildningen
            väl var genomförd.
          </note>
          <note n="76663155">
            För en skola som skall fungera i ett samhälle som utvecklas så
            snabbt som vårt är ju denna inställning naturligtvis förödande.
            Det krävs en beredskap för nya metoder, kurser, ny teknik osv.
            om skolan skall hänga med i utvecklingen och helst ligga steget
            före.
          </note>
          <note n="d70c1124">
            Men om den beredskapen skall finnas kvar krävs det också en förståelse
            från statsmaktens och politikernas sida för den verklighet som
            lärare och övrig skolpersonal befinner sig i. Det duger inte att
            ändra redan fattade beslut bara för ändrandets egen skull. Det
            måste finnas en långsiktighet i basstrukturer som bidragssystem,
            betygssystem och läroplansmål för att den nödvändiga flexibiliten
            när det gäller kursinnehåll, tidsavgränsade projekt och liknande
            skall hinnas och orkas med i verkligheten.
          </note>
          <note n="c5481343">
            De som mer än andra har anledning att oroa sig för långsiktigheten
            i sin verksamhet just nu är de fristående skolorna. Under valrörelsen
            gjordes uttalanden som bara kunde tolkas så, att de fristående
            skolornas överlevnadsmöjligheter verkligen kunde ifrågasättas
            om Socialdemokraterna skulle vinna valet.
          </note>
          <note n="413cf49d">
            När Ylva Johansson hade tillträtt som skolminister lät hon ana
            en positiv inställning till det skolpengssystem som den förra
            regeringen införde och som innebär att en fristående skola som
            godkänts av Skolverket är garanterad 85 % av vad en genomsnittselev
            kostar i den offentliga skolan. Det är ett system som har lett
            till att också föräldrar med tunna plånböcker för första gången
            har fått möjlighet att välja en annan skolan än den de har tilldelats
            från början.
          </note>
          <note n="b4afef12">
            Men skolministern blev genast åthutad av sina partivänner. Nu
            har frågan skjutits på framtiden genom att en parlamentarisk kommitté
            skall tillsättas för att utreda både bidragssystem, krav för godkännande
            och tillsynssystem.
          </note>
          <note n="954b3341">
            Samtidigt som regeringen med munnen bekänner friskolornas rätt
            att existera och t.o.m. talar om dem som en naturlig del av skolväsendet
            för att föräldrarna skall kunna välja skola för sina barn visar
            man en njugg inställning när det gäller att garantera deras ekonomiska
            möjligheter.
          </note>
          <note n="bde8002e">
            Att säga att rätten finns samtidigt som man inte ger praktiska
            förutsättningar är inte särskilt hedervärt.
          </note>
          <note n="47c9599c">
            Känslan man får är att Socialdemokraterna helst skulle vilja
            göra likadant med barnomsorgen som med den fria etableringsrätten.
            Den existerar inte längre, kanske för att den inte har hunnit
            att få fram så starka försvarare inom det socialdemokratiska partiet
            som friskolorna faktiskt har. Det är nog ingen tillfällighet att
            Nordbankens chefekonom Nils Lundgren, som är socialdemokrat, valts
            till ordförande för det nybildade
          </note>
          <note n="3840622d">
            Friskolornas riksförbund.
          </note>
          <note n="8185b066">
            Å friskolornas vägnar - de som i dag alltså inte vet om de har
            möjlighet att överleva - skulle jag i dag ha ställt frågor till
            skolministern, men jag vänder mig nu till Carl Tham i stället.
            Kan Carl Tham i dag garantera att de i framtiden kommer att få
            tillräckliga resurser, dvs. resurser som är likvärdiga med den
            offentliga skolans? Vågar de göra utfästelser till elever och
            föräldrar, anställa lärare, köpa in skolböcker och andra läromedel,
            skriva kontrakt på lokaler och anställa övrig personal inför höstterminen?
            Jag tror att det vore bra om de fick ett lugnande besked i dag
            och inte bara en hänvisning till den utredning som ännu inte fått
            vare sig direktiv eller ledamöter, såvitt jag känner till.
          </note>
          <note n="93414a03">
            Även om de fristående skolorna i bästa fall får likvärdiga resurser
            som de kommunala kommer ändå en stor majoritet av eleverna att
            fortsätta att gå i kommunala skolor också i framtiden. Det visar
            erfarenheter från andra länder. Det är också en ganska naturlig
            utveckling. Att kvaliteten inom det offentliga skolväsendet upprätthålls
            och förbättras både när det gäller kompetensen hos lärare och
            annan personal och när det gäller skolmiljön i vid mening är därför
            en fråga för långt fler föräldrar och elever.
          </note>
          <note n="af9ee9cc">
            Vi kristdemokrater ser skolan, barnomsorgen och äldreomsorgen
            som prioriterade områden när kommunerna måste spara. Men hur kommunpolitikerna
            skall kunna göra några satsningar över huvud taget är en gåta
            med de enorma försämringar som regeringens politik leder till
            för kommunerna.
          </note>
          <note n="b7a3e795">
            När den förra regeringen gjorde en indragning från kommunerna
            på drygt tre miljarder blev det ett ramaskri, och det var verkligen
            tufft för många kommuner att klara av detta. Nu skriver regeringen
            i budgetpropositionen följande: "De statliga budgetförstärkningar
            som nu åstadkoms genom avgiftsminskningar utformas på ett sådant
            sätt att den kommunala verksamheten prioriteras före nivåerna
            i transfereringssystemen. Statsbidragen till kommuner och landsting
            berörs således inte nu av utgiftsminskningarna."
          </note>
          <note n="76c4c990">
            Så långt låter det ju bra. Men när man ser på helheten i budgeten
            blir bilden en annan. De ökade egenavgifterna som regeringen föreslagit
            minskar kommunernas skatteinkomster med upp till 8,5 miljarder
            fram till 1998. Om inflationstakten blir som beräknats innebär
            det att kommunerna förlorar 5 miljarder ytterligare eftersom statsbidragen
            frysts.
          </note>
          <note n="e890a949">
            Jag tänker fortsätta att berätta om indragningarna i nästa inlägg,
            herr talman.
          </note>
          <note n="4701b7a3">
            Anf. 254 Utbildningsminister CARL
          </note>
          <note n="cd4c886e">
            THAM (s)
          </note>
          <note n="e53362b1">
            Herr talman! Vi kanske får förbereda oss på en nattlig följetong
            om olika ekonomiska problem.
          </note>
          <note n="dafc2441">
            Jag tänker först ta upp några allmänna frågor som har rests här,
            inte minst i anslutning till Margitta Edgrens sympatiska och tänkvärda
            reflexioner kring det eviga temat utbildning respektive bildning.
          </note>
          <note n="3eff6d52">
            En frågeställning som alltid är levande i alla utbildningspolitiska
            sammanhang är hur tyngdpunkten skall läggas. Vad är det som ger
            oss de bästa möjligheterna att också genom utbildningen och utbildningspolitiken
            forma framtiden? Utbildning är ju inte bara en passiv sak, där
            man anpassar sig till givna samhällsförhållanden, en given arbetsmarknad
            och en given ekonomi, utan det är också ett instrument för samhällsförändring.
          </note>
          <note n="0b42f4e6">
            Då är det naturligt att utgå ifrån individens egna föreställningar
            och tankar om vad som intresserar vederbörande och vad som han/hon
            tror är det bästa just för honom/henne.
          </note>
          <note n="ce9e8138">
            Samtidigt finns det naturligtvis också en skyldighet för oss
            att ange vår egen uppfattning om detta bildningsideal så att det
            får brytas mot individuella ideal. Det gör vi genom läroplaner
            och på många andra sätt, men jag skall inte fördjupa mig i det.
            Den grundläggande frågan - som jag ser det - som accentueras under
            de kommande åren är hur vi skall skaffa oss ett utbildningssystem
            som på alla nivåer ger individerna och därmed kollektivet, gemenskapen,
            möjligheter att utnyttja och styra teknologin och inte låta oss
            styras av den. Jag uppfattar det som en grundläggande civilisatorisk
            fråga.
          </note>
          <note n="68072fb2">
            Jag skulle framför allt vilja exemplifiera den genom medieområdet
            och allt vad det innebär med den nya teknologin som erbjuder så
            många möjligheter.
          </note>
          <note n="29a358bc">
            Det tycks mig som att det finns oerhört mycket av teknikberusning
            i dag, att det är just teknologin som är det fina i kråksången
            och inte till vilket syfte den utnyttjas eller vad den innebär.
            Skall den hanteras krävs det också kunskap, bildning och utbildning.
            Det är någonting som gäller på alla nivåer inom utbildningssystemet.
          </note>
          <note n="d51a0078">
            Det har hänt mycket inom svenskt utbildningsväsende under de
            senaste sju åtta åren, inte minst på högskolans område. I själva
            verket är det så att på flera av de punkter som här har berörts
            och som också återfinns i regeringens proposition och i motioner
            finns det en betydande enighet om färdriktningen. De grundläggande
            besluten om högskolans reformering fattades redan under den föregående
            socialdemokratiska regeringen med påbyggnad och accentuering under
            den borgerliga regeringen. Det har också skett en kraftig ökning
            och expansion av högskolan sedan slutet av 80-talet och början
            av 90-talet. Det innebär att vi i höst kommer att få ca 300 000
            hel- eller deltidsstuderande vid högskolan. Det är en ökning under
            tio år med ca 50 %. Bara under det senaste året uppgår ökningen
            till 20 000 studerande.
          </note>
          <note n="9687d078">
            Detta vittnar om den kraftfulla satsning som har skett och som
            fortsätter. Enligt regeringens proposition innebär satsningarna
            tillsammans med också det som riksdagen fattade beslut om i höstas
            en utvidgning av högskolan med ca 18 000 platser inom i stort
            sett samtliga områden.
          </note>
          <note n="dce9ac83">
            Även om det finns en stor enighet om huvudinriktningen och om
            utbildningens betydelse finns det naturligtvis också ideologiska
            skillnader. De kommer kanske tydligast till uttryck genom vad
            å ena sidan regeringen förordar och vad å andra sidan moderaterna
            föreslår.
          </note>
          <note n="de2e6d69">
            Beatrice Ask talade om besparingar. Hon sade att det moderata
            budgetalternativet totalt sett innebär större besparingar än vad
            regeringens budget innebär.
          </note>
          <note n="98ac4825">
            Jag måste medge att jag tvivlar på det. Men även om så skulle
            vara fallet är det helt säkert att när man var i regeringsställning
            och verkligen hade möjlighet att genomföra besparingar gjordes
            det inte några tillräckliga besparingar. Det är det läget som
            vi har i dag och som ofrånkomligen innebär att det måste sparas
            på samtliga samhällsområden.
          </note>
          <note n="6954c6ce">
            Det är då intressant att se hur det moderata budgetalternativet
            framläggs just på utbildningens område.
          </note>
          <note n="caa626d0">
            Där ges mera pengar till högskolan - ja, det är sant.
          </note>
          <note n="e052d3bf">
            Men varifrån tas då dessa pengar? Jo, de tas från all utbildning
            som på något sätt innehåller prefixet vuxen eller arbetslivet.
            Det är där nedskärningarna görs. Det rör sig om nedskärningar
            av den kommunala vuxenutbildningen och givetvis om kraftfulla
            nedskärningar av folkbildningen. Man går självfallet emot den
            särskilda satsningen på teknisk och naturvetenskaplig utbildning
            för äldre personer. Det är fråga om stora nedskärningar när det
            gäller satsningen på Arbetarskyddsstyrelsen, på Arbetsmiljöinstitutet,
            på Institutet för arbetslivsforskning och på arbetsmiljöforskningen.
            Det är där som finansieringen tas. Detta visar i ett nötskal den
            ideologiska skillnad som finns i synen på utbildningspolitiken.
          </note>
          <note n="6240402a">
            Den utbildningspolitik som jag företräder betonar just den återkommande
            utbildningen för alla individer och den betonar bredden. Vi vill
            ge chansen till dem som inte har fått utbildning tidigare. Det
            är visserligen inte sant att Sverige är ett underutbildat samhälle,
            som det ibland påstås. Vi ligger väl till internationellt sett.
          </note>
          <note n="ea322286">
            Likväl är det stora grupper som inte har fått mer utbildning
            än grundskola eller gymnasieskola. Vi vill ge också dem nya chanser.
          </note>
          <note n="9868947e">
            Moderaterna skriver i sin motion apropå komvux att det inte är
            rimligt att kommuner skall erbjuda den som så önskar kostnadsfri
            vuxenutbildning. Jo, det är just det som vi anser vara rimligt.
            Det är en sak som vi vill sträva efter. Det kan inte alltid genomföras
            för alla som önskar det, men det är en rimlig princip att också
            de äldre som inte haft chansen skall få den. Det gäller naturligtvis
            många andra satsningar som jag exemplifierade. Här går alltså
            en viktig skiljelinje.
          </note>
          <note n="13ac9f8b">
            Det går också en viktig skiljelinje beträffande synen på skolan,
            Inger Davidson. Det skall nu tillsättas en parlamentarisk kommitté
            som skall studera hur man skall konstruera det framtida bidraget
            när det gäller den allmänna skolan och privatskolor, vilket det
            ju handlar om.
          </note>
          <note n="0fc65f9b">
            Det går inte att ge några garantier för hur dessa bidrag kommer
            att se ut i framtiden. Syftet med prövningen är ju just att få
            ett system som är rimligare än det som hittills har gällt och
            som har installerats av den borgerliga regeringen. Det systemet
            har gett ett väldigt försteg för privata skolor.
          </note>
          <note n="97e1714f">
            Vad som jag däremot kan garantera är att socialdemokratin strävar
            efter en skola som är gemensam för alla barn. Vi är övertygade
            om att det finns få saker i ett samhälle som snabbare skapar en
            segregation än ett skolsystem där det sker en uppdelning mellan
            den offentliga skolan och den privata skolan.
          </note>
          <note n="7f581f7d">
            Det är typiskt att den borgerliga regeringen har ägnat så mycket
            tid, så mycket omsorg och så mycket engagemang åt de privata skolorna
            som kanske utgör några få procent av det totala antalet skolor.
            Den stora viktiga skolan är man inte lika intresserad av. Jag
            kan garantera att vi kommer att vara intresserade av den, också
            i fortsättningen. Det är det som är vår utbildningspolitik.
          </note>
          <note n="989ded1f">
            Anf. 255 BEATRICE ASK (m) replik
          </note>
          <note n="a00d8540">
            Herr talman! Utbildningsministern vill gärna diskutera bildningssyn
            och kunskapssyn. Det är naturligtvis ett viktigt område. Jag förstår
            om utbildningsministern inte har tagit del av den debatt som föregick
            läroplansbesluten. Men jag kan nämna att
          </note>
          <note n="4c26d091">
            Läroplanskommitténs förslag hette En skola för bildning. Den
            debatten ledde till parlamentarisk enighet om den kunskapssyn
            och inriktning som skall prägla arbetet framöver. Där finns det
            alltså mycket att hämta och diskutera, men jag tror ändå att man
            skall gå in mer på de konkreta frågorna.
          </note>
          <note n="bab9c519">
            Jag utgår ifrån att utbildningsministern tycker att det är viktigt
            att fler skaffar sig en akademisk utbildning. Då måste jag ställa
            en fråga som rör kvalitet och högre utbildning: Vilken analys
            gör utbildningsministern av möjligheterna att upprätthålla kvalitet
            i den högre utbildningen när man dels kräver att fler skall utbildas,
            dels genomför stora besparingar, vilket ni socialdemokrater nu
            föreslår?
          </note>
          <note n="874a7456">
            Det andra som jag tycker är intressant är att utbildningsministern
            ifrågasätter om moderaterna sparar mer än vad regeringen gör.
            Det är nog ändå så, men låt oss debattera det en annan gång eftersom
            det rör alla frågor.
          </note>
          <note n="d05ee4e3">
            Sedan påstod utbildningsministern att den borgerliga regeringen
            inte gjorde tillräckligt när det gällde den ekonomiska politiken,
            och det är skälet till att
          </note>
          <note n="2a99df3d">
            Carl Tham nu tvingas skära ner högre utbildning och forskning.
            Det är ju ett intressant påstående, eftersom socialdemokraterna
            under den förra perioden nästan inte i något avseende applåderade
            de ansträngningar som den borgerliga regeringen då gjorde för
            att minska kostnaderna för staten. Tvärtom ifrågasatte man de
            flesta förslag som vi lade fram. Några egna förslag hade man inte.
          </note>
          <note n="c81c8b9d">
            Till sist vill jag bara säga angående vuxenutbildning att det
            som vi säger i våra motioner är att arbetsmarknadspolitiskt motiverad
            utbildning bör finansieras via arbetsmarknadsmyndigheterna. Dessutom
            vill vi att man skall se över kraven på kommunerna när det gäller
            att ta ansvar för vuxenutbildningen, för det fungerar inte i dag.
          </note>
          <note n="b4509de0">
            Anf. 256 Utbildningsminister CARL
          </note>
          <note n="cd4c886e">
            THAM (s)
          </note>
          <note n="4426ad0e">
            Herr talman! Jag skall inte återupprepa den debatt som fördes
            här på förmiddagen mellan partiledarna.
          </note>
          <note n="24049e25">
            Låt mig bara kort och gott konstatera att alldeles oavsett hur
            det var med röstningen i olika frågor, var det den borgerliga
            regeringen som hade ansvar för den ekonomiska politiken. Budgetunderskottet
            var vad det var när den regeringen avgick. Det är det budgetunderskottet
            som vi nu måste hantera. Det får konsekvenser, som naturligtvis
            på många sätt är obehagliga. Men alternativet - det tror jag att
            vi är överens om - är värre.
          </note>
          <note n="4ff6f914">
            Låt mig då säga några ord om kvaliteten. Vi skall komma ihåg
            att det blir ett betydande resurstillskott till högskolan. De
            18 000 nya platser som jag talade om är inte ofinansierade. Det
            är ett betydande resurstillskott till högskolan i själva verket.
          </note>
          <note n="78f45b15">
            Det är också så att kraven på högskolan leder till en ansträngning
            att ge bättre utbildning. Kvalitetskraven är höga. Mitt intryck
            är att högskolan kommer att klara detta. Men jag är helt införstådd
            med att detta är en fråga som man måste följa mycket uppmärksamt.
          </note>
          <note n="0ded1d29">
            Vi måste också för framtiden noga studera hur kvaliteten utvecklas
            inom högskolan. Det är en av de viktiga uppgifter som den sittande
            utredningen om uppföljningen av resurstilldelningssystemet skall
            ta itu med.
          </note>
          <note n="ffa72cbc">
            Anf. 257 BEATRICE ASK (m) replik
          </note>
          <note n="1ebe7b58">
            Herr talman! Visst är det ett betydande resurstillskott som regeringen
            föreslår i vissa speciella avseenden. Medel motsvarande ett helt
            universitet vill ni lägga på en utbildningssatsning där ni inte
            ens kan redovisa vad det är för utbildning det handlar om. Det
            är 9 000 elever som skall få 12 000 kr i månaden.
          </note>
          <note n="a7e923e7">
            Vilka konsekvenser detta får för utbildningen som helhet är inte
            utrett. Det här är oerhört mycket pengar.
          </note>
          <note n="e21b73ca">
            Ställt i relation till de besparingar som görs blir det mycket
            märkliga effekter, det är jag tvärsäker på.
          </note>
          <note n="0618c518">
            Jag är glad över att utbildningsministern tar upp detta med kvalitet.
            Jag tolkar det begynnande intresset för kvalitetsfrågorna, som
            jag inte upptäckt tidigare, som att man kanske funderar över om
            ändå inte kvalitetspremier i resurstilldelningssystemet borde
            införas.
          </note>
          <note n="17baa573">
            Syftet med den delen i resurstilldelningssystemet är att noga
            följa och stimulera högskolornas kvalitetsarbete. Det är oerhört
            glädjande om regeringen har påbörjat ett omtänkande i den frågan.
            Jag tycker också att utbildningsministern skall gå tillbaka till
            detta med den kommunala vuxenutbildningen, där han kritiserade
            oss moderater. Vad vi föreslår är en skärpning av kommunernas
            ansvar. Av vilken anledning tycker utbildningsministern att kommunerna
            skall kunna dra ner i sin kommunala vuxenutbildning, därför att
            man gömmer detta i arbetsmarknadspolitiska insatser? Det vi föreslår
            är enbart att de pengarna synliggörs och att arbetsmarknadsmyndigheterna
            själva kan köpa de utbildningsplatser hos olika anordnare som
            behövs av arbetsmarknadspolitiska skäl.
          </note>
          <note n="44d79bae">
            Anf. 258 Utbildningsminister CARL
          </note>
          <note n="cd4c886e">
            THAM (s)
          </note>
          <note n="07519049">
            Herr talman! Faktum är att moderaterna yrkar på nedskärningar
            på samtliga de områden som jag nämnde. Det är ingen tillfällighet.
            Man yrkar på kraftiga minskningar på folkbildning, kommunal vuxenutbildning
            och på de forskningsinstitut som sysslar med arbetslivet. Det
            har ett samband. Man är inte intresserad av arbetslivets förutsättningar,
            man är inte särskilt intresserad av de personer som inte redan
            skaffat sig en högskoleutbildning eller har den chansen i dag.
          </note>
          <note n="f9482c63">
            Regeringen gör här en annan prioritering. Det är därför vi gör
            denna satsning. Det är viktigt också för den långsiktiga kompetensutvecklingen
            i Sverige. Vi skapar inte en god ekonomi enbart genom att ha många
            välutbildade i toppen. Vi skapar en god ekonomi och, vill jag
            säga, ett gott samhälle genom att utbildningen är god på bredden
            och genom att alla får möjlighet att ta del av utbildningen. Det
            är naturligtvis det som ligger bakom tanken på en satsning på
            teknik och naturvetenskap för äldre. Jag måste säga att det är
            förbluffande att man är så negativ till att ge människor som varit
            ute i förvärvslivet en ny möjlighet, dessutom på områden där vi
            vet att vi har brister och där vi behöver mer satsningar för framtiden.
          </note>
          <note n="b289ea88">
            Jag kan till sist säga att vi inte har någon avsikt att ompröva
            systemet med den s.k. kvalitetspengen, dvs.
          </note>
          <note n="74f5e942">
            att ta tillbaka det som den förra riksdagen beslöt. Det systemet
            leder till centralisering och godtycke. Högskolan har ett ansvar
            för kvaliteten. Alla högskolor skall ha detta och skall inte belönas
            av regering eller riksdag för uppstigande eller nedstigande förmåga
            i det avseendet.
          </note>
          <note n="983e5169">
            Anf. 259 MARIE WILÉN (c) replik
          </note>
          <note n="ddc7ed31">
            Herr talman! Herr statsråd! Jag skulle vilja få litet mera reda
            på regeringens syn på satsningar på de mindre och medelstora högskolorna.
            Jag tycker att det är viktigt att en stor del av utbyggnaden av
            den högre utbildningen sker vid de mindre och medelstora högskolorna.
            Vi behöver förstärka de forskningsstödjande åtgärderna i de mindre
            och medelstora högskolorna.
          </note>
          <note n="28d339ae">
            Det här borde det finnas ett intresse för hos socialdemokraterna.
            Min fråga är: Hur vill ni utveckla de mindre och medelstora högskolorna?
          </note>
          <note n="d29cea7e">
            Sedan vill jag ta upp en annan sak, och det är, som jag nämnde
            tidigare, CSN-kortet. Det är en väldigt orättvis politik som socialdemokraterna
            för. De försvårar möjligheterna för människor som har det långt
            till studieorterna. Är det att värna utbildning för alla oavsett
            bostadsort och ekonomi att dra in resekortet?
          </note>
          <note n="cd032093">
            Anf. 260 Utbildningsminister CARL
          </note>
          <note n="cd4c886e">
            THAM (s)
          </note>
          <note n="610ee88d">
            Herr talman! Jag tror att vi är helt överens om betydelsen av
            de mindre och medelstora högskolorna.
          </note>
          <note n="dd07e1f6">
            Mitt intryck från de månader som jag har innehaft den här posten
            är att det har skett en mycket intressant utveckling på många
            av dessa högskolor. Flera av dem är också redo att ta steget in
            i en mer kvalificerad forskningsverksamhet. Det är därför som
            vi i propositionen öppnar för dessa högskolor att efter prövning
            av kansler kunna inrätta egna professurer. Jag ser detta som ett
            steg på vägen mot en utbyggnad av dessa högskolor, som också tror
            jag kan utgöra en innovativ kraft på forskningsområdet. Det är
            inte bara de stora tunga institutionerna, som naturligtvis är
            oerhört viktiga, som kan förnya forskningen och ge nya impulser.
          </note>
          <note n="84310607">
            Beträffande CSN-kortet vill jag bara helt kort säga att det är
            en felsyn att tro att detta kort har en stor social betydelse.
            Jag kan väl förstå att studenterna gärna vill behålla det. Det
            är självfallet en bra och praktisk förmån. Men det har inte den
            sociala effekt som har hävdats i den allmänna diskussionen. Det
            finns inga tecken som tyder på att studenternas möjligheter att
            få 50 % rabatt på tåg har någon betydelse alls för deras val av
            studieort. Det är helt andra faktorer som styr detta. Det är en
            besparing, och som alla besparingar känns det otrevligt för den
            grupp som drabbas. Jag vill ändå säga att studenterna och högskolan
            i det stora hela taget drabbas av få besparingar.
          </note>
          <note n="382ca5c9">
            Den här är fullt socialt acceptabel.
          </note>
          <note n="b1e44ad1">
            Anf. 261 MARIE WILÉN (c) replik
          </note>
          <note n="720ed23a">
            Herr talman! Förslaget om att efter särskild prövning inrätta
            professurer är positivt. Men vi skulle också gärna se att man
            förstärkte detta med ökade medel för de forskningsstödjande åtgärderna.
            De mindre högskolorna tycker också att regeringens förslag är
            positivt, men det förutsätter mer resurser för forskningsstödjande
            åtgärder.
          </note>
          <note n="e682ea2f">
            Sedan säger statsrådet att resekortet är en praktisk förmån,
            som egentligen inte har någon betydelse. Det tycker jag är litet
            förvånande därför att det betyder mycket för studenter med liten
            ekonomi, som kanske har ett långt avstånd till studieorten, att
            kunna resa hem. Det är viktigt att komma ihåg detta. Det spelar
            roll när man väljer utbildning. Man måste ha råd att ta sig mellan
            studieort och hemort. Det avskräcker om man tar bort CSN-kortet.
          </note>
          <note n="6cdfb53d">
            Anf. 262 Utbildningsminister CARL
          </note>
          <note n="cd4c886e">
            THAM (s)
          </note>
          <note n="6d34435e">
            Herr talman! Jag tillåter mig att betvivla att någon enda student
            kommer att bli avskräckt av detta.
          </note>
          <note n="aa42e8b7">
            Dessutom kommer det med all säkerhet bli så att när detta beslut
            väl är fattat här i riksdagen, kommer trafikföretagen tillsammans
            med studenternas egna organisationer att ta fram ett rabattkort
            som kan ge fördelaktiga villkor. Det är en stor och onekligen
            mycket ressugen konsumentgrupp som vi här har att göra med. Det
            är inget fel i det, men det är inte säkert att dessa resor måste
            subventioneras av staten.
          </note>
          <note n="76096dd5">
            Till sist vill jag säga att de mindre och medelstora högskolorna
            får nya resurser. De får inte så mycket som de skulle önska, det
            är jag helt på det klara med, men det får ingen i dagens samhälle.
            Men det blir 10
          </note>
          <note n="f660cbee">
            miljoner i nya pengar, och dessutom har vi permanentat anslag
            som redan finns och som tidigare var tillfälliga. Mitt intryck
            är att den satsning som nu görs kommer att leda till en förstärkning.
            Sedan hoppas vi naturligtvis att vi i en framtid när de ekonomiska
            möjligheterna det medger skall kunna fortsätta med detta.
          </note>
          <note n="2c39ca51">
            Anf. 263 MARGITTA EDGREN (fp) replik
          </note>
          <note n="89e2c8cd">
            Herr talman! Till Carl Tham vill jag säga att begreppet bildning
            är viktigt därför att det har både en individuell och en samhällelig
            innebörd. Men detta har i sig inget instrumentellt värde. Det
            är visserligen viktigt för samhället och för nationens utveckling,
            men principiellt är bildningen ett mål i sig, därför att människan
            med bildning är ett mål i sig.
          </note>
          <note n="217d2e4d">
            Där lägger socialdemokraten Carl Tham och liberalen Margitta
            Edgren tonvikten på olika delar av bildningsbegreppet. Carl Tham
            markerar tydligt att det för honom i första hand är ett instrument
            för samhällsförändring. Och jag vill mot det lägga att det för
            mig är individens eget fria val som är den viktigaste delen i
            detta bildningsbegrepp som vi har fört en debatt om.
          </note>
          <note n="0f340e23">
            Jag vill ta tag i en annan del av Carl Thams anförande. Jag kan
            ha hört fel, men jag tyckte att det fanns ett litet förakt i rösten
            när det gällde teknikutveckling och teknikberusning. Om vi knyter
            an till bildning är det för mig att med öppen blick titta på,
            inse och försöka teknikens möjligheter och samtidigt med en skepticism
            inse att det finns begränsningar.
          </note>
          <note n="0cb42c0d">
            Här är också en balans nödvändig, kanske en annan typ av insats,
            för att unga människor och även vi äldre skall kunna ålägga oss
            öppenheten, men samtidigt den här lätt skeptiska insikten om att
            det finns begränsningar.
          </note>
          <note n="e39d9d43">
            Jag skulle också vilja säga några ord om komvux, men det tillåter
            inte talmannen.
          </note>
          <note n="91a0dd62">
            Anf. 264 Utbildningsminister CARL
          </note>
          <note n="cd4c886e">
            THAM (s)
          </note>
          <note n="4b0bcccf">
            Herr talman! Jag lyssnade uppmärksamt på Margitta Edgren, och
            jag måste kanske göra henne besviken genom att säga att jag med
            bästa polemiska vilja i världen inte riktigt kan urskilja att
            vi på de här punkterna har några delade meningar.
          </note>
          <note n="c693ebba">
            När jag talar om utbildning som ett instrument för samhällsförändring
            menar jag kanske just samma sak som Margitta Edgren, nämligen
            att genom individens bildning och utbildning kan samhället förändras
            -
          </note>
          <note n="3f99b9cd">
            genom individernas val, genom den demokratiska processen. Det
            är i den meningen ett instrument.
          </note>
          <note n="dc7e7fe9">
            Hela tiden måste det pågå en dynamisk debatt om vad detta bildningsbegrepp
            bör innehålla, så att vi gemensamt kan hantera framtiden. Jag
            tror inte att vi har några delade meningar om detta. Inte heller
            om synen på teknik, där det förvisso inte från min sida finns
            något spår av teknikförakt. Tvärtom har jag en gång i tiden ansetts
            vara alldeles för intresserad av teknik, när jag inte ansåg att
            vi omedelbart borde lägga ned alla våra kärnkraftverk.
          </note>
          <note n="88b7712d">
            Det är väl snarare så att jag menar att tekniken skall användas
            för sociala syften. Vi skall inte låta oss berusas av att det
            nu finns alla möjliga elektroniska möjligheter och säga att det
            är ett självändamål. Det viktiga är vad de används till. Jag tror
            att vi på den här punkten har en likartad syn.
          </note>
          <note n="94da0adb">
            Förhoppningsvis gäller det också komvux, även om Margitta Edgren
            inte hann kommentera detta.
          </note>
          <note n="fcba641c">
            Anf. 265 MARGITTA EDGREN (fp) replik
          </note>
          <note n="26c0c483">
            Herr talman! Jag tycker nog att utbildningsministern tog litet
            stora ord i munnen rörande komvux, i alla fall utifrån den budgetproposition
            som jag har läst.
          </note>
          <note n="55a07216">
            I komvuxavsnittet finns, som jag uppfattar det, starkt kvinnofientliga
            förslag, t.ex. att avskaffa barntillägget i SVUXA. Det här är
            oerhört tekniskt och svårt, men går man in i en komvuxavdelning
            och kollar ser man att deras studenter och elever till 60 %
          </note>
          <note n="197c4ba0">
            är kvinnor. Detta är alltså ett sätt att ge kanske nyskilda ensamstående
            kvinnor två terminer - det är den tid man får SVUXA, och man kan
            då få barntillägg - för att testa om de vågar sig på att läsa
            vidare. Sedan går de ju in i det vanliga studielånesystemet. 60
            % av komvux studenter och elever är kvinnor. Jag menar att detta
            bidrar till att ge kvinnorna i komvux en signal -
          </note>
          <note n="f21abb1a">
            don´t try!
          </note>
          <note n="1ae25348">
            Detta förvånar mig väldigt mycket, när Carl Tham ändå säger att
            vi har en gemensam syn på komvux betydelse och vikten av att ge
            människor en andra chans i livet, och kanske ibland till och med
            en tredje.
          </note>
          <note n="efb752a3">
            Att till detta lägga det, som jag tycker, starkt fientliga förslaget
            förstår jag inte riktigt.
          </note>
          <note n="79419cbd">
            Anf. 266 Utbildningsminister CARL
          </note>
          <note n="cd4c886e">
            THAM (s)
          </note>
          <note n="78db11b0">
            Herr talman! Jag vill bara säga om detta att vi återigen talar
            om besparingar som är ofrånkomliga beroende på budgetläget. I
            det här specifika fallet vill jag för det första framhålla att
            vi väl ändå får lov att inte enbart betrakta frågan om barntillägget
            som en kvinnofråga.
          </note>
          <note n="a1d6fc39">
            För det andra menar vi att frågan om de familjepolitiska engagemangen
            och problemen inte kan lösas med studiefinansieringssystemet.
            Det är därför vi har valt att göra just den här specifika besparingen.
            Det är klart att man kan diskutera besparingar av annat slag inom
            det studiesociala systemet. Men vi tror inte att den här besparingen
            kommer att ha den negativa effekt som Margitta Edgren befarar.
          </note>
          <note n="8821d256">
            Anf. 267 INGER DAVIDSON (kds) replik
          </note>
          <note n="eaca870b">
            Herr talman! Det är intressant med en filosofisk diskussion om
            bildning. Jag skulle önska att vi fick ägna en hel utbildningsdebatt
            åt det någon gång. Det är ett förslag som jag härmed framför.
          </note>
          <note n="3a25d4a5">
            Nu är det den brutala ekonomiska verkligheten som gör sig påmind
            och som gör att vi måste diskutera litet mer konkreta frågor.
            Jag kan försäkra Carl
          </note>
          <note n="bd8af7f7">
            Tham om att jag verkligen ömmar för den offentliga skolan. Jag
            har själv arbetet i den i 17 år, och jag har tre barn som har
            gått i den offentliga skolan. Därför vet jag rätt mycket om den.
            Jag vet vilka behov som finns, och jag vet hur problematiskt det
            är för lärarna att genomföra det vi förväntar oss att de skall
            genomföra. Jag vet också vilken miljö elever och lärare arbetar
            i.
          </note>
          <note n="e8aff804">
            När nu regeringens politik leder till att kommunerna får 18 miljarder
            mindre att röra sig med fram till 1998 - man kanske kan räkna
            tillbaka något om arbetslösheten minskar och skattebasen ökar
            - är det en enorm minskning för kommunerna. Då undrar jag hur
            det går ihop med talet om att värna kärnverksamheterna, där skolan
            är en av de viktiga. Går det att hålla en jämn och hög kvalitet
            på skolan ute i kommunerna med de här ekonomiska förändringarna?
          </note>
          <note n="40750575">
            Jag håller också med Margitta Edgren när det gäller vuxenutbildningen,
            som Carl Tham talar så varmt för och som jag instämmer i. Man
            skall få en andra chans. Då betyder just de i det enskilda fallet
            små tillägen mycket, nämligen barnstödet i SVUX
          </note>
          <note n="b06f01ce">
            och SVUXA. Det är just att man får det här lilla tilllägget som
            gör att man vågar gå tillbaka och utbilda sig.
          </note>
          <note n="b33b0e4a">
            Samma sak gäller CSN, som gör mig mycket förvånad. Det är en
            liten besparing för staten, men den leder till en mycket stor
            orättvisa mellan dem som bor nära ett universitet och dem som
            måste åka kanske 50
          </note>
          <note n="49b06a08">
            mil.
          </note>
          <note n="152bfb2e">
            Anf. 268 Utbildningsminister CARL
          </note>
          <note n="cd4c886e">
            THAM (s)
          </note>
          <note n="9e9379bc">
            Herr talman! Beträffande CSN-kortet vill jag påpeka att de flesta
            av dem som utnyttjar kortet förvisso inte behöver använda det
            i något sorts dagligt bruk, utan det är helt andra resor man gör
            med det här kortet. Det finns heller inga som helst undersökningar,
            inte ens det idoga SFS, som av naturliga skäl starkt bekämpar
            det här förslaget, har lyckats presentera en enda siffra som visar
            att ungdomars intresse för studier avgörs av huruvida de får 50
            % rabatt på SJ eller inte. Det är inte på det sättet. Det är andra
            faktorer som påverkar detta.
          </note>
          <note n="fb40f63a">
            Självklart är det en besparing. Som alla besparingar slår den.
            Jag kan förstå att man gärna vill behålla rabatten. Men den har
            icke den sociala innebörd som påstås.
          </note>
          <note n="d04da098">
            Dessutom vill jag säga att så fort det här beslutet har fattats
            kommer det att ordnas rabatterade resmöjligheter också för studerande,
            som vi ju har för andra ungdomar i samhället. Man skall inte glömma
            bort att alla inte är studerande. Även andra ungdomar har resebehov.
            Det är inte något specifikt problem just för studenterna. Det
            kommer säkert att skapas nya möjligheter också för dem till billiga
            och trevliga resor.
          </note>
          <note n="bec6feb5">
            Anf. 269 INGER DAVIDSON (kds) replik
          </note>
          <note n="7cb4c022">
            Herr talman! Jag hoppas att Carl Tham har rätt i att det blir
            nya rabattsystem, därför att det finns inte heller någon undersökning
            som visar att det utbildningsministern säger är rätt, nämligen
            att det inte får några sociala konsekvenser. Det visar sig ju
            så småningom.
          </note>
          <note n="5f34ae8f">
            För att gå tillbaka till friskolorna, som utbildningsministern
            föredrar att kalla de privata skolorna, för att ge bilden av de
            gamla överklassreservaten, på min tid Franska skolan och Carlssons
            skola här i
          </note>
          <note n="c40a3fbe">
            Stockholm, som bara de allra rikaste föräldrarna kunde skicka
            sina barn till. Det är en mycket förlegad bild. Privatskolor,
            friskolor, ser helt annorlunda ut i dag. De drivs av engagerade
            föräldrar och lärare som ofta har någon speciell pedagogik som
            man vill genomföra, eller man vill satsa på barn med läs- och
            skrivsvårigheter osv.
          </note>
          <note n="0e2c0338">
            Att vi ömmar så för de här skolorna beror på att det har med
            föräldrarätten att göra. Vi har skrivit under internationella
            konventioner som säger att föräldrarna skall ha den här rättigheten.
            Men socialdemokraterna tycker inte att föräldrarna skall ha det.
            Det har väckts sju motioner angående fristående skolor från socialdemokraterna.
            Sex av dem är negativa. Den enda som är positiv är fritänkaren
            Widar Andersson. I
          </note>
          <note n="794c11b6">
            en av de här motionerna står det: Genom bestämmelserna om fristående
            skolor kan starka föräldrar desavouera de kommunala besluten genom
            att med hänvisning till lagstiftning - - -.
          </note>
          <note n="0e65401e">
            Det är socialdemokraternas syn på föräldrarätten, och den skrämmer
            mig.
          </note>
          <note n="d0a39162">
            Anf. 270 Utbildningsminister CARL
          </note>
          <note n="cd4c886e">
            THAM (s)
          </note>
          <note n="5be84e28">
            Herr talman! Det föräldrar kräver och har all rätt att kräva
            är att deras barn får en god utbildning. Det är vår skyldighet
            att se till att sådana möjligheter erbjuds. Det är grundtanken
            i vår utbildningspolitik.
          </note>
          <note n="93540661">
            När det sedan gäller de privata skolorna, som är privata skolor,
            bestrider jag inte att det finns engagerade människor där. Tvärtom,
            det finns säkert många engagerade personer där. Likväl är de privata
            skolor.
          </note>
          <note n="98ffa3a6">
            Det är vad det handlar om.
          </note>
          <note n="a32616a9">
            Det är också riktigt att vi har ett åtagande på den punkten.
            Det betyder inte att just de ersättningsregler som nu gäller är
            någonting som måste förbli för evigt eller måste utformas på ett
            visst sätt. Det är också därför som vi nu skall tillsätta den
            här parlamentariska beredningen för att se över de regler som
            i vissa fall på ett enligt vår uppfattning oacceptabelt sätt har
            gynnat de privata skolorna i förhållande till det allmänna skolväsendet.
          </note>
          <note n="b8e3ae68">
            Anf. 271 GUNNAR GOUDE (mp) replik
          </note>
          <note n="72276538">
            Herr talman! Jag har tittat på de problem som finns inom skola
            och utbildning. Det är två problem som enligt min mening är av
            sådan dignitet att de är allvarligare än alla andra. Det är problemet
            med mobbning och problemet med dyslexi.Det är stora grupper av
            unga människor som kommer till skada.
          </note>
          <note n="0648e92f">
            Jag skulle bra gärna vilja höra vilken beredskap Carl
          </note>
          <note n="b86dfc71">
            Tham har för att åtgärda detta.
          </note>
          <note n="3dd745a1">
            Jag kan förstå att Carl Tham inte känner så väldigt starkt för
            att i detalj gå in på frågor som gäller huvudsakligen lågstadiet
            i grundskolan. Men jag kan bara påminna om att problemet med dyslexi
            är ett problem också för vuxna. Det finns ungefär 300 000 vuxna
            här i landet som på grund av dyslexi inte kan läsa och skriva
            på ett acceptabelt sätt.
          </note>
          <note n="d395cb54">
            Så kort om rationaliseringen av universitetens utbildning och
            forskning. Den förra regeringen levde i tron att man kunde rationalisera
            universitet och skolor genom att utsätta dem för konkurrens. Marknadskrafterna
            skulle klara problemet.
          </note>
          <note n="48abb09a">
            Dess bättre fick vi inte se det satt i verket. Ingen tror väl
            längre att marknadskrafterna skulle kunna klara av detta. Men
            det skulle vara intressant att höra vad den nya regeringen har
            tänkt sig för rationaliseringar.
          </note>
          <note n="9e469b7e">
            Miljöpartiet hade ett förslag som innebär att man utan att tillföra
            några ytterligare medel kan åstadkomma markanta förbättringar
            för forskningsituationen i landet. Hur ställer sig den socialdemokratiska
            regeringen till den typen av rationaliseringar?
          </note>
          <note n="5f101d4d">
            Sedan kort till en tredje fråga om CSN-kortet, bara så att det
            nämns. Det är naturligtvis så att CSN-kortet har en betydelse.
            Det ger en möjlighet för studenter att resa. Är det någon grupp
            i samhället som skall vara rörlig och ha möjligheter att nå andra
            universitet och träffa andra studenter är det just studentgruppen.
          </note>
          <note n="c92dbe7f">
            CSN-kortet har faktiskt en funktion här.
          </note>
          <note n="73bf0f1d">
            Anf. 272 ULF MELIN (m)
          </note>
          <note n="03e110ba">
            Herr talman! Jag skall tala om lärarrollen inför
          </note>
          <note n="0c2dcb31">
            2000-talet. Jag gör det ur två utgångspunkter. Den ena är de
            förändrade krav som omvärlden ställer på skolan och därmed på
            läraryrket. Den andra är hur vi skall göra läraryrket mer attraktivt
            och hur vi skall höja yrkets status.
          </note>
          <note n="4f37a3a2">
            Om skolan skall kunna förbereda eleverna för en värld där kunskapssökandet,
            kompetensen, förmågan till förnyelse och den ständiga strävan
            efter förbättringar är honnörsbegrepp måste skolan också präglas
            av samma anda.
          </note>
          <note n="7fdc58a9">
            De krav som vi förväntar oss att framtiden ställer på skolan
            innebär behov av förändringar inte bara av undervisningen. Därmed
            berörs också i hög grad lärarrollen. Läraren bör ses mer som en
            kvalificerad ledare av undervisningen än som enbart förmedlare
            av kunskap. Förutom gedigna teoretiska och praktiska kunskaper
            i sina ämnen måste läraren ha förmåga att stimulera, leda, vägleda
            och att samverka med hemmen, skolan och arbetslivet.
          </note>
          <note n="ed9ff047">
            Det är av stor vikt att ny kompetens kan tillföras skolan genom
            olika vägar till läraryrket. Skolan måste i detta hänseende bli
            mer öppen. Det gäller att skapa ingångar till läraryrket. Den
            s.k. Unckel-utbildningen är ett utmärkt exempel på detta.
          </note>
          <note n="40d721f6">
            Läraren brukar betraktas som behörig att utöva läraryrket efter
            en genomgången lärarutbildning. Det är sällan som lärare blir
            avstängda från yrkesverksamhet med hänvisning till att de har
            visat brist på yrkesmässiga kvaliteter. Det finns lärare som undervisar
            i skolan som inte passar för yrket. Därför bör lärarutbildningarna
            ha någon form av antagnings- eller lämplighetstest vid antagning
            till en lärarutbildning.
          </note>
          <note n="2a0b4a8c">
            Vi måste ha mer av vardagsteknik i lärarutbildningen. Alla lärare
            behöver en god teknisk allmänbildning. Denna består i att ha insikt
            om teknikens betydelse och användbarhet i vardagslivet.
          </note>
          <note n="7ca3c7d0">
            Jag läste en artikel där den ansvarige på en större lärarutbildning
            ansåg att dataundervisning för blivande lärare inte var deras
            bord. Om inte lärarutbildningarna lär ut till de blivande lärarna
            hur de skall använda datorn som ett hjälpmedel och läromedel är
            det illa ställt.
          </note>
          <note n="7dc83684">
            Kraven på de anställdas kompetens har ökat kraftigt i arbetslivet,
            inte minst i fråga om teoretisk kompetens. Detta beror på den
            tekniska utvecklingen och övergången till en förändrad och mer
            kundorienterad produktionsteknik. Av bl.a. denna anledning har
            yrkesutbildningen i den reformerade gymnasieskolan betydligt större
            teoretiskt inslag i yrkesämnena än den man hade i det gamla tvååriga
            linjesystemet.
          </note>
          <note n="1f3a716e">
            Mot denna bakgrund är det nödvändigt att höja kraven på ämnesteoretisk
            kunskap och kompetens för gymnasielärare i yrkesämnen. Det är
            förvånande att regeringen uppenbarligen inte avser att lägga fram
            någon proposition under våren när det gäller kunskaps- och kompetenskraven
            för den här gruppen av lärare, eftersom någon sådan inte återfinns
            i propositionsförteckningen.
          </note>
          <note n="e43bd163">
            Det har inte skett några förändringar eller förbättringar sedan
            kommunerna övertog huvudansvaret för fortbildningen. Den är fortfarande
            slentrianmässig och generell. Det vanliga förfaringssättet är
            att den som har ansvaret för fortbildningen inom skolan frågar
            lärarna vilken fortbildning de önskar och behöver.
          </note>
          <note n="8c8b2eec">
            Efter detta lämnar man in uppgifterna till olika fortbildningsavdelningar
            som sedan producerar en kurskatalog.
          </note>
          <note n="c78d9668">
            Kurskatalolgen kommer ut till skolan. Den läggs i bästa fall
            ut i lärarrummet, och läraren få fylla i vilken kurs som han eller
            hon önskar. Utifrån detta gör sedan den som är ansvarig en prioritering
            och ser hur långt resurserna räcker. Frågan är om läraren får
            den fortbildning som han eller hon behöver. Samma gäller även
            om skolan via fortbildningen får ut det den behöver. Det troliga
            svaret är nej på båda frågeställningarna.
          </note>
          <note n="9944277d">
            Vad som behövs är att staten och kommunerna blir betydligt aktivare
            när det gäller att välja ut vilka insatser som skall göras, och
            det skall kombineras med att rektor årligen efter utvecklingssamtal
            skall upprätta en individuell utvecklingsplan för varje lärare
            som redovisar inom vilka områden läraren bör få fortbildning.
          </note>
          <note n="df15ef41">
            I dagens skola har läraren lön efter antal år i yrket oavsett
            kompetens, intresse och deltagande i fortbildning. Det är en stor
            brist i nuvarande lönesystem att vi har så få möjligheter att
            premiera den skicklige och ambitiöse läraren.
          </note>
          <note n="7bd08bfe">
            För att klara framtidens utmaningar och höja kvaliteten på undervisningen
            måste lärarlönesystemet ändras. Detta är i detaljerna inte en
            politisk fråga.
          </note>
          <note n="d81b3521">
            Men det bör ligga i allas intresse att åstadkomma ett lönesystem
            som ger lön efter prestation. Med ett individuellt lönesystem
            kan den framstående pedagogen eller utvecklaren premieras.
          </note>
          <note n="446a3531">
            Ett system med lärarcertifikat bör snarast införas.
          </note>
          <note n="af5dbd1b">
            Certifikatet skall bl.a. innehålla examensbevis från föreskriven
            högskoleutbildning och visa genomgången fortbildning. Detta innebär
            att ribban höjs vad gäller kompetensutveckling och kontinuerlig
            kvalitetskontroll.
          </note>
          <note n="9cd51ab3">
            I dagens skola är de enda karriärvägarna för lärare att bli skolledare,
            rektor eller möjligtvis skolchef. Det gäller att se till att framstående
            lärare är kvar i sin lärargärning. Det kan ske genom att den duktige
            pedagogen leder det pedagogiska utvecklingsarbetet.
          </note>
          <note n="176e67f1">
            Andra områden som bör utvecklas är metodarbete och läromedelsutveckling.
          </note>
          <note n="a3e9eeca">
            Detta är några förslag som vi tror kommer att leda till läraryrket
            blir mer attraktivt i framtiden.
          </note>
          <note n="1f0402a8">
            Anf. 273 TOMAS ENEROTH (s)
          </note>
          <note n="ca9a0644">
            Herr talman! Jag tänker uppehålla mig kring den delen av budgetpropositionen
            som behandlar den högre utbildningen och situationen vid våra
            högskolor och universitet.
          </note>
          <note n="d5d44c34">
            Det är en kärv ekonomi vi lever i, och den ger knappast något
            utrymme för några större sensationer i denna sektor av utbildningsområdet.
            Men det presenteras ändå en prinicpiellt viktig förändring i budgetpropositionen.
            Det är att högskolan ges den principiella rätten och möjligheten
            att inrätta egna professurer, självfallet efter godkännande av
            Kanslersämbetet.
          </note>
          <note n="f8bcbec3">
            För alla oss som har kämpat för de små och medelstora högskolorna
            är naturligtvis förslaget efterlängtat. Nu ges äntligen möjligheten
            att höja kompetensnivån på utbildningen och ge det stöd som forskningsresurser
            på plats medför.
          </note>
          <note n="a0d5aa64">
            Alldeles för länge har alternativet varit att efter några års
            studier vid en högskola flytta till Lund,
          </note>
          <note n="7e24c9dc">
            Göteborg eller andra universitet. Nu kan i stället utvecklingen
            ske ute i landet vid våra högskolor. Det är rätt signal, och det
            är en viktig signal att ge. Satsning på kompetensutveckling måste
            ske i hela landet.
          </note>
          <note n="58b52f08">
            När jag läser motionerna noterar jag att det i de utbildningsmotioner
            som väckts av oppositionspartierna endast är Moderaterna som kategoriskt
            avvisar förslaget. Jag hoppas givetvis att det därmed bör vara
            realistiskt att också besluta om den principiella förändringen.
            Beslutet kommer i så fall att markera ett uppbrott från den linje
            som drevs under Per Unckels ledning i Utbildningsdepartementet.
            Det är något som jag varmt välkomnar.
          </note>
          <note n="927e4d48">
            Folkpartiet noterar i sin motion vikten av att
          </note>
          <note n="614c5f37">
            Kanslersämbetet noggrant bevakar kvaliteten vid godkännandet
            av nya professurer. Det är ett påpekande som jag delar, och jag
            tror att inte minst högskolorna själva tycker att det är viktigt.
            Det får aldrig uppfattas så att olika kvalitetsnivåer kan godkännas
            vid inrättandet av professurer. Kanslersämbetet får här en mycket
            viktig uppgift att noggrant pröva den vetenskapliga miljön och
            kvaliteten på de program som presenteras.
          </note>
          <note n="bbdaee78">
            Förslaget att inrätta egna professurer kommer dessutom vid en
            utomordentligt läglig tidpunkt. Vid många högskolor - inte minst
            vid den jag själv kommer ifrån, Växjö - har det under det senaste
            året arbetats intensivt på olika varianter av professorsprogram
            och forskningssatsningar. Att professorstjänsterna nu kan komma
            att inrättas vid högskolorna direkt i stället för att knytas via
            universiteten har förenklat arbetet med att utveckla forskningskompetensen
            vid dessa högskolor.
          </note>
          <note n="9028aac8">
            Däremot ser jag ett principiellt problem med de satsningar som
            nu görs ute landet. Det är att samtliga satsningar är lokalt eller
            regionalt finansierade. Det är alltså kommuner, landsting, länsstyrelser
            och i vissa fall även det lokala näringslivet som finansierar
            de satsningar som nu görs. Det är självfallet bra och viktigt
            att lokala och regionala intressenter värnar utvecklingen vid
            högskolorna, men samtidigt är det orimligt att forskningen vid
            högskolorna skall vara beroende av lokal finansiering i längden.
            Givetvis måste här föras en diskussion om hur de satsningar som
            nu görs skall kunna klaras av med statlig finansiering framöver.
            Skattebetalarna i Växjö, Örebro,
          </note>
          <note n="335e3c05">
            Karlstad och på andra orter skall inte dubbelt betala den forskning
            som skall bedrivas i landet.
          </note>
          <note n="c4619390">
            Jag är väl medveten om det statsfinansiella läget och att det
            svårt att hitta en sådan lösning i dag, men jag vill ändå på något
            sätt framföra vikten av att i längden hitta en sådan lösning.
            En nyckelroll i sammanhanget har givetvis de forskningsstiftelser
            som tillkom under den förra mandatperioden. Det är där pengarna
            finns.
          </note>
          <note n="5888538e">
            Jag tror att bildandet av dessa forskningsstiftelserna kanske
            kommer att gå till historien som ett monument över hur moderata
            statsråd kan agera för att faktiskt förhindra demokratisk politisk
            styrning. Det låter kanske dramatiskt, men jag kan exemplifiera
            det med ett stycke ur Centerns utbildningspolitiska motion som
            lagts fram nu.
          </note>
          <note n="da150761">
            Där betonas vikten av att forskningsstiftelsernas medel även
            måste komma de mindre och medelstora högskolorna till del. Min
            fråga till Centern är: Hur då?
          </note>
          <note n="7a1922d5">
            Det fiffiga i inrättandet av dessa privata forskningsstiftelserna
            är att förhindra politisk styrning. Vi kan tycka, vi kan tro,
            vi kan önska, vi kan vilja, men vi kan varken från riksdag eller
            regering på något sätt besluta över de 17 miljarder som forskningsstiftelserna
            förfogar över.
          </note>
          <note n="09269b29">
            Jag kan bara tänka mig hur det hade låtit här i kammaren om en
            socialdemokratiskt majoritet hade gjort om löntagarfonderna till
            privata stiftelser och satt Stig Malm - för att vara riktigt elak
            - som ordförande på livstid i de här stiftelserna. Då hade det
            sannolikt blivit annat ljud i skällan på Dagens Nyheters och Svenska
            Dagbladets ledarsidor.
          </note>
          <note n="2a380fd5">
            Att dagen innan valet fatta sådana här beslut som låser fast
            nästa majoritet för avsevärd tid framöver måste ses som ett utomordentligt
            olyckligt sätt att bidra till svensk samförståndsanda.
          </note>
          <note n="dd73afe5">
            Jag hoppas och jag tror att Unckels tillvägagångssätt blir en
            historisk parentes. Det vore mycket olyckligt om framtida regeringar,
            oavsett politisk färg, medverkar till liknande beslut.
          </note>
          <note n="be8ce576">
            Nu får vi framöver hoppas på de samtal som pågår mellan företrädare
            för stiftelserna och Utbildningsdepartementet. Förhoppningsvis
            kommer klarare besked i samband med kompletteringspropositionen
            under våren. Men för egen del måste jag ändå medge att det känns
            mycket otillfredsställande att varken riksdag eller regering har
            någon möjlighet att besluta om de gigantiska summor som det handlar
            om.
          </note>
          <note n="914f0334">
            Forskningen är för viktig för att helt ställas utan demokratisk
            kontroll och insyn. Jag är övertygad om att stiftelsernas fördelning
            av forskningsmedel knappast - med anledning av det jag sade tidigare
            - kommer de små eller medelstora högskolorna till del.
          </note>
          <note n="bd9d5a20">
            Nåväl, jag får väl tills vidare glädjas åt det principiella förslaget
            att man godkänner inrättandet av professurer vid högskolorna.
            Jag får väl avvakta när det gäller den långsiktiga finansieringen.
            Men den är viktig om vi skall klara av de satsningar på kompetensutveckling
            som behövs för att klara av utvecklingen i landet.
          </note>
          <note n="71078fcf">
            Anf. 274 BEATRICE ASK (m) replik
          </note>
          <note n="4e5a919b">
            Herr talman! Jag har ingen annan uppfattning än vad många andra
            har om att det är trevligt med satsningar på mindre och medelstora
            högskolor. Men det må ju förlåtas oss moderater om vi har en något
            mindre positiv inställning till att utvidga rätten att inrätta
            professurer i ett läge där man faktiskt drar ner på anslagen till
            forskning och annat.
          </note>
          <note n="f64ca84c">
            Säger man A - vilket regeringen nu gör - borde det rimligen,
            om det skall bli meningsfullt, innebära att man också vill säga
            B. Då måste man också vara beredd att anslå de medel som kommer
            att krävas för att dessa professorer, som möjligen kan dyka upp,
            skall ha möjlighet att arbeta.
          </note>
          <note n="b97fec4e">
            Tomas Eneroth vet säkert också att vi under den tidigare mandatperioden
            faktiskt fattade beslut som innebär att professorer arbetar vid
            mindre och medelstora högskolor. Det är möjligen ett försiktigt
            steg, men det är ändå oerhört betydelsefullt och mycket uppskattat.
            Det är något som jag tror är riktigt i det läge som vi befinner
            oss i.
          </note>
          <note n="46d0624e">
            Sverige är ett litet land med mycket begränsade resurser för
            forskning trots allt. Jag tror att det är olyckligt att då smeta
            ut det mer och mer.
          </note>
          <note n="d58961ce">
            Jag förstår att socialdemokraterna har svårt med det faktum att
            den borgerliga regeringen såg till att löntagarfonderna avskaffades
            och att det inrättades fristående forskningsstiftelser för att
            på professionell grund se till att medel tillförs forskning av
            hög kvalitet.
          </note>
          <note n="2b6335ac">
            Tomas Eneroth var bekymrad över vad som skulle ha hänt om socialdemokraterna
            hade utsett Stig Malm till ordförande på livstid i en sådan stiftelse.
            Jag förstår att socialdemokraterna tänker i de banorna, men det
            skulle aldrig ha föresvävat oss att utse någon som icke hade forskningskompetens
            till den typen av arbetsuppgifter eller ansvarsområden.
          </note>
          <note n="a099e794">
            Anf. 275 TOMAS ENEROTH (s) replik
          </note>
          <note n="d77aa3a3">
            Herr talman! Jag tycker att det är allvarligt hur
          </note>
          <note n="7f1ac675">
            Beatrice Ask behandlar ordet kompetens. För mig är inte kompetens
            lång akademisk utbildning eller sakkunskap i alla hänseenden,
            utan kompetens är kanske också det mandat vi har att faktiskt
            se till någon form av allmänintresse.
          </note>
          <note n="01ab1ff8">
            Låt mig svara på Beatrice Asks fråga om nedskärningar i forskningsanslagen.
            Problemet är att ni har tagit pengarna. Problemet är att pengarna
            är privatiserade i stiftelser som vi inte har någon insyn i eller
            någon kontroll över.
          </note>
          <note n="d3402b00">
            Nu brottas vi inte med några tankar på att göra liknande konstruktioner
            med Stig Malm i spetsen. Jag sade det snarare som ett sätt att
            raljera över hur hemsk tanken egentligen skulle vara. Jag tror
            inte att det vore lämpligt. Och jag tror framför allt inte att
            det är bra att man binder upp kommande majoriteter för så lång
            tid framöver. Det gjorde man faktiskt när man inrättade dessa
            stiftelser.
          </note>
          <note n="50f8fb4a">
            Vi har liten eller ingen möjlighet att påverka 17
          </note>
          <note n="3097df27">
            miljarder kronor. Det tycker jag är allvarligt ur någon form
            av principiell demokratisk inställning.
          </note>
          <note n="209be9d8">
            Jag kan gärna diskutera vad kompetens skall innefatta, men inrättandet
            av forskningsstiftelserna är unikt i svensk politisk historia.
            Jag hoppas att det kommer att fortsätta att vara unikt.
          </note>
          <note n="a22dc321">
            Anf. 276 BEATRICE ASK (m) replik
          </note>
          <note n="2f4b2955">
            Herr talman! Det är ett stort problem i Sverige att vi under
            lång tid har haft offentliga monopol där bara politiker har ansetts
            ha den kompetens som krävs för svåra överväganden.
          </note>
          <note n="9738842f">
            När det gäller satsningar på forskning är det naturligtvis mycket
            komplicerade överväganden som skall göras. Det må ju förlåtas
            de moderata ledamöterna i den här salen om vi faktiskt tror att
            forskarsamhället har mer kompetens att bedöma var begränsade insatser
            skall läggas för att Sverige skall hålla sin position på forskningens
            område så hög som det någonsin går.
          </note>
          <note n="c5b98bc1">
            Jag tror att det är riktigt att vi har lagt mycket kraft bakom
            forskarvärldens olika institutioner och att vi också har hittat
            en form för stiftelser där man på professionell grund försöker
            göra bedömningar fristående från statsmakten.
          </note>
          <note n="ab98b761">
            I budgetförslaget skär ni socialdemokrater ner på det staten
            borde se till att garantera, nämligen den typ av forskning som
            handlar om nyfikenheten och kunskapssökandet i vid mening. Men
            det ger ni er på. Det är statens traditionella ansvarsområde.
            Det är en mycket märklig politik.
          </note>
          <note n="78ea5d76">
            Anf. 277 TOMAS ENEROTH (s) replik
          </note>
          <note n="f8cc2dac">
            Herr talman! Det är klart att det finns kompetens i sakfrågor
            när det gäller vilka satsningar som skall göras inom forskningsstiftelserna.
            Samtidigt är den typen av kompetens som har sett till att vi har
            en kraftig manlig dominans inom hela den akademiska världen. Det
            är den typen av kompetens som ser till att man kanske inte forskar
            tillräckligt på arbetsskador och arbetslivsforskning utan lägger
            pengarna på andra områden.
          </note>
          <note n="00d1eb7c">
            Jag tror att det är ganska viktigt att man har politisk insyn
            och politisk styrning från övriga samhällsintressen och inte bara
            från forskar- och akademikervärlden. Jag tror att det är otroligt
            värdefullt. Därför tycker jag att det är allvarligt att man nu
            privatiserar så stora delar av forskningsfinansieringen som forskningsstiftelsernas
            inrättande faktiskt innebär.
          </note>
          <note n="054074ab">
            Anf. 278 TOMAS HÖGSTRÖM (m)
          </note>
          <note n="20ab1a09">
            Herr talman! Det är illavarslande att regeringen
          </note>
          <note n="6c3f9b08">
            Carlsson via förslaget till budget inom utbildningsområdet mer
            eller mindre medvetet förskingrar de investeringar som sedan tidigare
            har gjorts. Den nya utbildningspolitiken kännetecknas dessutom
            av klåfingriga politiker som vill styra och lägga sig i mer samt
            av kortsiktiga förslag och lösningar.
          </note>
          <note n="1013c62b">
            Satsningarna inom utbildning och forskning måste fortsätta. Det
            handlar om investeringar i vår framtid.
          </note>
          <note n="3917d905">
            Vad vi sår nu, kommer vi också att få skörda. Därför är det viktigt
            att prioriteringarna ligger inom utbildning och forskning. Målet
            skall självklart vara att skapa Europas bästa skola.
          </note>
          <note n="94dbd9d4">
            Det är viktigt att det förnyelsearbete som nu pågått under några
            år får fortsätta - en förnyelse som varit till nytta för skola,
            elever och personal.
          </note>
          <note n="57b32998">
            Förnyelsearbetet har bl.a. medfört att friskolor startats på
            flera håll i landet. Jag kommer själv från en kommun, Västerås,
            där friskolereformen, trots hårt motstånd från socialdemokraterna,
            har inneburit att nya skolor startats och att villkoren för befintliga
            friskolor, bl.a. Waldorfskolor, förbättrats. Fryxellska skolan
            i Västerås är Sveriges största friskola, och den försvarar väl
            sin ställning som en kvalitativt bra skola.
          </note>
          <note n="058c2902">
            Friskolereformen har även inneburit ökade valmöjligheter för
            elever och lärare samtidigt som den positivt bidragit till att
            förändringsarbetet inom den kommunala skolan tagit fart. Numera
            finns möjligheter för kommunala skolor att profilera sig. Numera
            marknadsför sig kommunala skolor utifrån vad de är bra på. Så
            var det inte under tidigare socialdemokratiska regeringar. Det
            är först i och med friskolereformen och att bildandet av nya friskolor
            har tagit fart som ett reellt alternativ till de kommunala skolorna
            har vuxit fram. Därför har de kommunala skolorna varit tvungna
            att mer medvetet och aktivt profilera sig.
          </note>
          <note n="650f011c">
            Jag kan bara beklaga att den socialdemokratiska regeringen nu
            tycks avisera att stödet till fristående skolor skall försämras
            och att reglerna för godkännande av nya skolor skall skärpas.
            I budgetpropositionen skriver regeringen att man har för avsikt
            att tillsätta en parlamentarisk beredning för att bl.a. behandla
            frågor som rör bidrag, avgifter, godkännande av och tillsyn över
            de fristående grundskolorna. Carl
          </note>
          <note n="1aa939b5">
            Tham har tyvärr lämnat salen. Han får väl ta del av mitt inlägg
            via protokollet, som brukligt är. Carl
          </note>
          <note n="b2d17047">
            Tham klargjorde i sitt anförande att uppgiften för beredningen
            är att dra ner på friskolornas möjligheter.
          </note>
          <note n="39d54963">
            Moderaterna anser att beredningen är onödig. Jag vill som moderat
            sträcka mig ännu längre och säga att jag motsätter mig förslaget.
            Det är ett förslag som syftar till att undergräva de insatser
            som har gjorts inom friskoleområdet.
          </note>
          <note n="acf6bc2c">
            Utbildningssystemets kvalitet är helt avgörande för att människor
            skall få en bra start i livet. Därför menar vi att grundskolan,
            gymnasiet, vuxenutbildning och högre utbildning måste präglas
            av kvalitetstänkande. Kunskaperna måste stå i centrum. Eleverna,
            föräldrarna och lärarna måste garanteras rätt att utforma undervisningen
            efter de behov som eleverna har. Här har friskolorna en viktig
            funktion, en funktion som bl.a. utbildningsministern vill förvägra
            dem.
          </note>
          <note n="cb3a9108">
            Entreprenadverksamhet har vunnit inträde i skolans värld. Företagsdrivna
            tekniska gymnasielinjer finns numera. Denna utveckling är bra
            och nödvändig.
          </note>
          <note n="ba393b63">
            Den måste stödjas, inte motarbetas, som nu sker från den socialdemokratiska
            majoriteten.
          </note>
          <note n="2bc32f54">
            Herr talman! Vi måste slå vakt om de fristående skolorna och
            deras möjligheter att verka på likvärdiga villkor, för att tillförsäkra
            alla valfrihet och utbildningen mångfald. Det är en väsentlig
            del i arbetet att skapa Europas bästa skola.
          </note>
          <note n="97760b2f">
            Anf. 279 KRISTINA ZAKRISSON (s)
          </note>
          <note n="bf0ba20f">
            Herr talman! Vi har i Sverige i dag en framskjuten position när
            det gäller rymd- och miljöforskning.
          </note>
          <note n="93e7060f">
            Redan i slutet på 50-talet etablerades ett geofysiskt laboratorium
            i Kiruna. Sedan mitten på 60-talet har
          </note>
          <note n="80f54f8f">
            Sverige deltagit i det europeiska rymdsamarbetet. Vid
          </note>
          <note n="aee7fe87">
            Abisko naturvetenskapliga station bedrivs avancerad internationell
            miljöforskning. Kirunas geografiska läge har i de här sammanhangen
            haft stor betydelse.
          </note>
          <note n="4258eb00">
            Under de senaste årtiondena har målmedvetna satsningar gjorts
            för att bygga upp infrastrukturen inom dessa områden. Det ger
            i dag Kiruna unika förutsättningar för etablering av nya forskningsrelaterade
            verksamheter.
          </note>
          <note n="c9f49b2b">
            Esrange, som väl är det som är mest känt hos allmänheten, är
            ett av norra Europas mest avancerade rymdcentrum. Verksamheten
            består bl.a. av ballonguppsändningar för vetenskapliga ändamål,
            uppskjutning av sondraketer och satellitkontrollstationer.
          </note>
          <note n="1a924699">
            Som dotterbolag till Svenska Rymdbolaget har
          </note>
          <note n="9e54d772">
            Satellitbild i Kiruna AB vuxit fram. Företaget bearbetar och
            förädlar satellitdata till produkter för kartering, naturresursinventering
            och miljöstudier.
          </note>
          <note n="b5ba0cc6">
            Esrange är också bas för omfattande kampanjer inom ozonforskning.
          </note>
          <note n="3559b3b5">
            Dessutom finns i Kiruna IRF, Institutet för rymdfysik, som bedriver
            grundforskning och utbildning i rymdfysik.
          </note>
          <note n="5c485dce">
            Det som är unikt för Kiruna är bl.a. det geografiska läget, som
            lämpar sig väl för ozonforskning. Förutom att forskare som använder
            sig av raket- och ballonguppsändningar för faktainsamling i hög
            grad söker sig till Kiruna har Abisko naturvetenskapliga station
            gott internationellt rykte bland miljöforskare.
          </note>
          <note n="7df70fba">
            Här uppe finns relativt ostörda ekosystem. Växter och djur på
            de här breddgraderna reagerar generellt starkare och snabbare
            på miljöförändringar. Ökningen av koldioxidkoncentrationen i atmosfären
            och ozonuttunningen är större här än i Europa för övrigt. Det
            medför att liknande goda förutsättningar för miljöforskning knappast
            finns på annat håll i Europa.
          </note>
          <note n="2cedc207">
            Traditionell forskning kombinerad med satellitdata blir allt
            viktigare för miljöövervakning och planering för hushållande med
            naturresurserna. Redan i dag finns goda tekniska möjligheter för
            miljöövervakning med hjälp av satellitdata. Vad som ytterligare
            behövs är en verksamhet där mängden av fakta som kan fås via satellit
            samordnas och analyseras.
          </note>
          <note n="b55b5034">
            Institutionen för samhällsbyggnadsteknik vid
          </note>
          <note n="977868b5">
            Tekniska högskolan i Luleå arbetar med en förstudie angående
            samverkande geografiska databaser på uppdrag av MDC:s styrelse.
            MDC betyder miljödatacenter. Styrelsen har tillkommit för att
            planera för ett miljödatacenter i Kiruna, vars syfte är att underlätta
            för användare av miljödata att få tillgång till information.
          </note>
          <note n="222891a1">
            Herr talman! Sammantaget finns många goda förutsättningar för
            forskning inom olika områden. Forskare från hela världen nyttjar
            de möjligheter som finns i Kiruna, trots att kommunikationerna
            till och från Kiruna kunde vara mycket bättre.
          </note>
          <note n="03ec14b5">
            För att behålla den position Kiruna i dag har inom forskningsvärlden
            krävs fortsatta satsningar på utveckling av rymd- och miljöforskning.
          </note>
          <note n="bb80dfb6">
            På uppdrag av Utbildningsdepartementet har
          </note>
          <note n="d2f0efbd">
            Forskningsrådsnämnden gjort en utredning om ett rymd- och miljöforskningsinstitut
            i Kiruna. Uppdraget bestod i att utreda förutsättningarna för
            att bygga upp ett forskningsinstitut baserat bl.a. på befintliga
            forskningsresurser i Kirunaområdet och också att undersöka möjligheterna
            till finansiering genom EU:s strukturfonder och de resurser som
            anslås till mål 6 i EU:s regionalpolitik. Ansökan har också inlämnats
            till
          </note>
          <note n="15559666">
            Mistra, en av de forskningsstiftelser som bildats.
          </note>
          <note n="38fec001">
            Förslaget till institut omfattar sju separata satsningar, bl.a.
            miljödatacenter för satellitinformation och forskningsenhet för
            atmosfärkemi. Utredningens förslag, förverkligat i sin helhet,
            skulle innebära en mycket värdefull förstärkning av miljö- och
            rymdforskningen i Kiruna och i Sverige som helhet.
          </note>
          <note n="224ce166">
            Herr talman! Kiruna är ett av de samhällen som på kort tid har
            genomgått en revolutionerande förändring vad gäller näringslivet.
            För bara något tiotal år sedan var Kiruna helt beroende av gruvbrytningen.
            Nu måste andra näringar utvecklas. LKAB är fortfarande av stor
            betydelse för samhället, men det krävs fler stabila verksamheter
            för Kirunas framtid.
          </note>
          <note n="876ee19d">
            Jag vill med mitt inlägg göra riksdagen uppmärksammad på att
            fortsatt satsning och utveckling av rymd- och miljöforskning är
            av avgörande betydelse för Kirunas fortlevnad. Det är också viktigt
            att högskolorna ute i landet får forskningsresurser, så att inte
            resurserna samlas i de forskningsmässigt redan starka storstäderna.
          </note>
          <note n="b87d816d">
            Anf. 280 BEATRICE ASK (m) replik
          </note>
          <note n="2047bfdd">
            Herr talman! Det är ju fantastiskt att höra en socialdemokrat
            på ett så utmärkt sätt belysa de positiva effekterna och de möjligheter
            som finns när det gäller satsning på forskning i exempelvis Kiruna.
          </note>
          <note n="ed5e0dd3">
            Jag har inga invändningar mot Kristina Zakrissons inlägg, men
            jag skulle vilja fråga: Vilka slutsatser drar
          </note>
          <note n="d991aa90">
            Kristina Zakrisson av de konsekvenser som de socialdemokratiska
            besparingarna på forskningsanslagen får för projekten som rör
            just Kiruna? Har ni diskuterat effekterna i den socialdemokratiska
            gruppen, och hur bedömer Kristina Zakrisson att de kommer att
            slå i just Kiruna?
          </note>
          <note n="85f98c0f">
            Anf. 281 KRISTINA ZAKRISSON (s) replik
          </note>
          <note n="ef8a4f13">
            Herr talman! Jag är medveten om att vi inte har kunnat öka anslag
            på nästan något område som det ser ut i Sverige i dag. Men jag
            hoppas att de stiftelser som bildades, där våra löntagarfondspengar
            bands in, skall kunna använda pengar till att utveckla forskning
            i Kiruna.
          </note>
          <note n="ab0bb0ba">
            Anf. 282 BEATRICE ASK (m) replik
          </note>
          <note n="a4bb6aa3">
            Herr talman! Jag tror att det kan finnas gott hopp om det, utan
            att vara insatt i hur de fristående forskningsstiftelserna arbetar,
            av den enkla anledningen att jag är väl medveten om den kvalitet
            som finns i forskningsprojekten just i Kiruna.
          </note>
          <note n="bbc39df9">
            Nu är ju Norrbotten inte ett moderat fäste, vilket gör att jag
            även tror att en politisk styrning av forskningsmedel möjligen
            skulle kunna gynna Kiruna. Men jag får väl ändå säga att det är
            intressant att Kristina
          </note>
          <note n="600a9022">
            Zakrisson sätter sin tillit till de fristående forskningsstiftelser
            som andra socialdemokrater här i salen så frejdigt har ifrågasatt.
          </note>
          <note n="5ad38f76">
            Anf. 283 KRISTINA ZAKRISSON (s) replik
          </note>
          <note n="d85e5bf8">
            Herr talman! Jag är övertygad om att Socialdemokraterna än mer
            än Moderaterna är måna om att utveckla det som finns i Kirunaområdet.
          </note>
          <note n="c9db2868">
            Att jag sedan sätter min tillit till forskningsstiftelserna är
            därför att pengarna har bundits upp där, och de måste användas
            på ett vettigt sätt.
          </note>
          <note n="74556561">
            Anf. 284 CHRISTINA AXELSSON (s)
          </note>
          <note n="a87ab528">
            Herr talman! Jag skall tala om behovet av informationsteknologi
            - ny teknik för funktionshindrade förskolebarn.
          </note>
          <note n="7ceff0bc">
            Jag har fått förmånen att representera Socialdemokraterna i riksdagen
            sedan den 10 januari detta år.
          </note>
          <note n="3b858d7e">
            Under denna period har jag läst, hört och talat mycket mer om
            informationsteknik än någonsin annars, i budgetpropositionen,
            i samtal mellan riksdagsledamöter och inte minst den 19 januari,
            då regeringen presenterade sina direktiv till IT-kommissionen
            och inrättade Ungdomens IT-råd.
          </note>
          <note n="34e10f94">
            Vi vet att informationstekniken får en allt större roll i vårt
            samhälle, och det är viktigt i detta skede att låta tekniken komma
            alla till del inom så många samhällssektorer som möjligt.
          </note>
          <note n="e381cfd7">
            Vi vet också att det är de starka, de med tekniskt intresse och
            framför allt unga pojkar som först kommer att ta för sig. Det
            är ju en av anledningarna till att ungdomsrådet skall föreslå
            åtgärder för att få fler flickor att bli intresserade av den nya
            tekniken.
          </note>
          <note n="4b6e26c0">
            Men informationsteknik ger inte bara möjligheter för statsöverhuvuden
            att kommunicera med varandra.
          </note>
          <note n="f3d22e5c">
            För en grupp människor ger det möjlighet till kommunikation över
            huvud taget, möjlighet till förströelse och möjlighet att, som
            exempel, göra sina egna läxor.
          </note>
          <note n="45bb2fcb">
            Jag talar om personer med funktionshinder.
          </note>
          <note n="e0d95a26">
            Bland människornas mest grundläggande behov finns behovet att
            kommunicera med andra människor.
          </note>
          <note n="f6b689f3">
            En grundläggande rättighet är att kunna delta i samhället och
            kunna påverka samhällsutvecklingen. Tekniken medger i dag att
            personer med även mycket grava handikapp kan ges möjlighet att
            kommunicera, delta och påverka.
          </note>
          <note n="4fc97daf">
            Dessa personer, som kanske har den största nyttan av datorer,
            måste tillåtas att börja öva tidigt, redan i förskoleåldern. För
            många funktionshindrade kan datorn bli det verktyg som behövs
            för att kunna läsa och skriva, förstå och bli förstådd.
          </note>
          <note n="e138fc21">
            Hur ser det då ut i dag? Får handikappade barn tillgång till
            datorer?
          </note>
          <note n="7939cfc9">
            Nej, handikappade förskolebarn får inte tillgång till datorer
            annat än i mycket få undantagsfall. Hjälpmedelscentralerna ordinerar
            inte datorer till förskolebarn för att de i sin Hjälpmedelsförteckning
            har klassat datorerna som "kommunikations- och skrivhjälpmedel".
            Detta betyder att förskolebarn, som inte kan skriva, inte heller
            får en dator.
          </note>
          <note n="de97712f">
            Tänk, om vi införde regeln att en penna endast får användas till
            att skriva med! Inget barn skulle då få tillgång till en penna
            förrän det börjar skolan.
          </note>
          <note n="1811af65">
            Datorn kan för handikappade bli den penna de inte kan hålla i
            handen. Möjlighet måste ges att handikappade barn får lära sig
            behärska datorn - deras penna -
          </note>
          <note n="e4358bf9">
            innan de börjar skolan.
          </note>
          <note n="a85581e2">
            En dator kan dessutom användas till så mycket mer än att skriva.
            Med hjälp av en dator kan handikappade barn leka själva och inte
            bara vara åskådare till andras lek. Om de inte kan stapla klossar
            till ett torn, kanske de kan bygga med hjälp av ett rejält tangentbord
            och en bildskärm.
          </note>
          <note n="551a8a45">
            När barnet börjar skolan och får tillgång till en dator i klassrummet,
            ges det dock inte möjlighet att som andra barn själv göra sina
            läxor. Hemma får mamma eller pappa hålla i pennan. Barnen får
            vänta till högstadiet innan det får en dator även hemma.
          </note>
          <note n="d629ffa7">
            De handikappade barn som kan fatta en penna och med stor möda
            forma bokstäver får inte tillgång till en dator över huvud taget.
            De kan ju skriva. Man tar sedan inte hänsyn till att barnen får
            ägna all möda åt att skriva i stället för vad det är de skriver.
          </note>
          <note n="e878f805">
            I dag får föräldrarna själva informera sig om och bekosta datorer
            och program. De datatek, en form av lekotek där handikappade barn
            kan prova på datorer, som i dag finns på vissa ställen i landet
            har årslånga köer.
          </note>
          <note n="26130727">
            De program och läromedel som finns är också starkt begränsade.
            För synskadade är det en självklarhet att barnböcker och läromedel
            finns på annat än tryckt papper. För rörelsehindrade barn finns
            inte denna självklarhet. Upphovsrättslagen är ett av hindren.
            Det är inte tillåtet att föra över exempelvis en pekbok via diskett
            till en dator som barnet med pannlampeindikator själv kan bläddra
            i. För att snabbt lösa detta behövs ett avtal som omfattar alla
            typer av funktionshinder.
          </note>
          <note n="891b77ef">
            I det pressmeddelande som Statsrådsberedningen skickade ut med
            anledning av bildandet av Ungdomens IT-råd nämner man att rådet
            skall kompletteras med ytterligare ett par ungdomar. För att tillgodose
            barn och ungdom med funktionshinder hoppas jag att inbjudan om
            någon plats lämnas till RBU, Riksförbundet för rörelsehindrad
            ungdom, så att de kan delta i utvecklingsarbetet.
          </note>
          <note n="f60b0cc0">
            Det finns naturligtvis mycket mer att säga, fler exempel att
            ta upp. Men tiden tillåter det inte.
          </note>
          <note n="a96464e6">
            Herr talman! Jag vill avsluta med att om Sverige skall bli ett
            föregångsland när det gäller användning av informationsteknologi,
            måste alla få vara med. Den framtid vi nu står inför kan med rätta
            insatser avsevärt förbättra och förenkla situationen för handikappade
            personer. Jag tycker att vi skall ta den möjligheten.
          </note>
          <note n="3ffd2425">
            Anf. 285 BEATRICE ASK (m) replik
          </note>
          <note n="f029e7c9">
            Herr talman! Det är bra när nya ledamöter tar till orda i debatten,
            för då dyker det upp sådant som är väsentligt ute i verkligheten.
          </note>
          <note n="bbef6c44">
            Den socialdemokratiska regeringen har varit mycket senfärdig
            när det gäller att ta upp frågor som rör IT och IT-utveckling
            i skolarbetet. Jag noterar att
          </note>
          <note n="48ac2840">
            Christina Axelsson var glad över den socialdemokratiska redovisningen
            av vad som nu skall ske, som gjordes i januari. Ja, det kan man
            naturligtvis vara, men sanningen är ju att den borgerliga regeringens
          </note>
          <note n="283b0126">
            IT-kommission var inriktad på en nationell aktion som skulle
            stimulera arbetet i skolorna med närmare
          </note>
          <note n="61795ee9">
            500 miljoner kronor från årsskiftet. Det är klart att de socialdemokratiska
            satsningarna då är litet senfärdiga.
          </note>
          <note n="e6fc818c">
            Jag ville inte kritisera detta utan lyfta fram det
          </note>
          <note n="69f2a6fd">
            Christina Axelsson säger om de erfarenheter vi har -
          </note>
          <note n="24a84d05">
            inte minst av pedagogisk art - när det gäller dataarbete för
            handikappade elever. Det finns pedagogisk kunskap som skulle kunna
            nyttiggöras för all typ av undervisning.
          </note>
          <note n="4f14f8dc">
            Jag vill gärna skicka med Christina Axelsson en synpunkt. I regeringens
            tal om att man nu vill arbeta med skolans inre arbete och i allt
            det som sägs om skolan i budgetpropositionen finns det tyvärr
            inget om detta viktiga område. Jag tror att skolan faktiskt har
            en chans att motverka en del problem framöver, men framför allt
            lägga en mycket bättre grund för utbildningen för alla barn.
          </note>
          <note n="b0f3d295">
            Jag tycker att det vore bra om initiativ när det gäller datasatsningar
            i skolorna vore en del av de projekt man intresserade sig för
            så att det inte bara gällde kultur, mobbning, främlingsfientlighet
            och annat som är väldigt traditionellt på skolområdet.
          </note>
          <note n="bf8127f2">
            Anf. 286 CHRISTINA AXELSSON (s) replik
          </note>
          <note n="4e5f46eb">
            Herr talman! Jag kan bara säga att IT-
          </note>
          <note n="5419276a">
            kommissionen för ungdomar - Juniorkommissionen, som man säger
            - inte ens har hunnit komma i gång ännu. Jag tror att det är viktigt
            att man tar med funktionshindrade ungdomar för att diskutera mer
            hur man skall kunna komma till rätta med problemen så att också
            de får ta del av den nya tekniken.
          </note>
          <note n="34099ad6">
            Alla har inte hunnit så långt än, och jag tror att vi ändå har
            kommit en bit på väg i Sverige i och med att vi har inrättat såväl
            IT-kommissionen som Ungdomens IT-råd.
          </note>
          <note n="6c01e20d">
            (forts. prot. 58)
          </note>
          <note n="8e369b1c">
            6 § Kammaren åtskildes kl. 22.41.
          </note>
          <note n="4983cc98"/>
          <note n="8f66291a">
            Förhandlingarna leddes av talmannen från sammanträdets början
            t.o.m. 5 §
          </note>
          <note n="cab56f12">
            anf. 24 (delvis), av förste vice talmannen därefter t.o.m. anf.
            53
          </note>
          <note n="1da24546">
            (delvis), av andre vice talmannen därefter t.o.m. 108 (delvis),
            av tredje vice talmannen därefter t.o.m. anf. 152
          </note>
          <note n="ddaa6f7e">
            (delvis), av andre vice talmannen därefter t.o.m. anf. 202
          </note>
          <note n="968aaf6a">
            (delvis), av förste vice talmannen därefter t.o.m. anf 251
          </note>
          <note n="31cbaf09">
            (delvis) och av tredje vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
