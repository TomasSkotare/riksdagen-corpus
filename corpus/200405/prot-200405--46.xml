<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2004</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2004</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--46</head>
          <docDate when="2004-12-08">2004-12-08</docDate>
        </div>
      </front>
      <body>
        <div>
          <note n="0471fb0e">
            ﻿
          </note>
          <note n="f85f95ae">
            Riksdagens protokoll
          </note>
          <note n="1a2e6ff7">
            2004/05:46
          </note>
          <note type="date" n="476b967d">
            Onsdagen den 8 december
          </note>
          <note n="03e530b3">
            Kl. 09:00 - 22:51
          </note>
          <note n="febae7e1">
            1 § Justering av protokoll
          </note>
          <note n="847517f1">
            Justerades protokollet för den 2 december.
          </note>
          <note n="258b287a">
            2 § Val av ny justitieombudsman
          </note>
          <note type="speaker" n="6f2f165d">
            Anf. 1 GÖRAN LENNMARKER (m):
          </note>
          <u who="goran_lennmarker_c3704a" xml:id="i-b089de42ed429db7-0" n="50f95ac5" next="i-47685ea528ec930e-0"/>
          <note n="6516aa53">
            Herr talman! Konstitutionsutskottet har enhälligt föreslagit
            val av kanslichefen i justitieutskottet Cecilia Nordenfelt till
            ny justitieombudsman från och med den 1 januari nästa år till
            dess att nytt val genomförts under fjärde året därefter.
          </note>
          <u who="goran_lennmarker_c3704a" xml:id="i-47685ea528ec930e-0" n="50f95ac5" prev="i-b089de42ed429db7-0">
            <seg n="449b1a74">
              Låt mig säga att Cecilia Nordenfelt är väl känd och respekterad
              i riksdagen. Hon har en bakgrund i Svea hovrätt. Hon har varit
              i justitieutskottet sedan 1987, varav tolv år som kanslichef.
              Hon är alltså mycket väl meriterad för detta viktiga uppdrag.
            </seg>
            <seg n="342b3428">
              Låt mig också erinra om att Justitieombudsmannen infördes i 1809
              års regeringsform, och den är ett av Sveriges stora och viktiga
              bidrag både till det parlamentariska arbetet runtom i världen
              och för respekt och kontroll av mänskliga rättigheter. Det var
              alltså för 194 år sedan som riksdagen första gången valde en justitieombudsman.
            </seg>
            <seg n="b9cbd802">
              Skälet till dröjsmålet är sedan tidigare inbokade engagemang.
            </seg>
            <seg n="b9cbd802">
              Skälet till dröjsmålet är sedan tidigare inbokade engagemang.
            </seg>
            <seg n="b9cbd802">
              Skälet till dröjsmålet är sedan tidigare inbokade engagemang.
            </seg>
            <seg n="b9cbd802">
              Skälet till dröjsmålet är sedan tidigare inbokade engagemang.
            </seg>
            <seg n="b9cbd802">
              Skälet till dröjsmålet är sedan tidigare inbokade engagemang.
            </seg>
            <seg n="78eb7183">
              Interpellation 2004/05:209 av Lars-Ivar Ericson (c) om öppna
              landskap genom Kravodling
            </seg>
            <seg n="823537b8">
              Skälet till dröjsmålet är annat engagemang.
            </seg>
            <seg n="823537b8">
              Skälet till dröjsmålet är annat engagemang.
            </seg>
            <seg n="87e3f0a0">
              Skälet till dröjsmålet är tjänsteresor.
            </seg>
            <seg n="b9cbd802">
              Skälet till dröjsmålet är sedan tidigare inbokade engagemang.
            </seg>
          </u>
          <note n="93962fbf">
            Jag yrkar härmed bifall till konstitutionsutskottets förslag.
          </note>
          <note n="afd56cd1">
            Kammaren biföll konstitutionsutskottets förslag och utsåg därmed
            för tiden från och med den 1 januari 2005 till dess nytt val genomförts
            under fjärde året därefter till
          </note>
          <note n="dcf17495">
            justitieombudsman
          </note>
          <note n="0b016de5">
            3 § Anmälan om fördröjda svar på interpellationer
          </note>
          <note n="5c9a9c91">
            Till riksdagen hade inkommit följande skrivelser:
          </note>
          <note n="8d61fccd">
            Interpellation 2004/05:172
          </note>
          <note n="370c5b6a">
            Interpellation 2004/05:172 av Göran Hägglund (kd) om diskriminering
            av de äldre i vårt samhälle
          </note>
          <note n="a865f528">
            Interpellationen kommer att besvaras fredagen den 17 december
            2004.
          </note>
          <note n="8fab18b0">
            Erna Zelmin
          </note>
          <note n="7c449366">
            Interpellation 2004/05:176
          </note>
          <note n="c5f3ceb2">
            Interpellation 2004/05:176 av Olle Sandahl (kd) om undernäring
            bland äldre
          </note>
          <note n="a865f528">
            Interpellationen kommer att besvaras fredagen den 17 december
            2004.
          </note>
          <note n="8fab18b0">
            Erna Zelmin
          </note>
          <note n="924f13b5">
            Interpellation 2004/05:177
          </note>
          <note n="60b509ac">
            Interpellation 2004/05:177 av Ulrik Lindgren (kd) om valfrihet
            inom äldreomsorg och hemtjänst
          </note>
          <note n="a865f528">
            Interpellationen kommer att besvaras fredagen den 17 december
            2004.
          </note>
          <note n="8fab18b0">
            Erna Zelmin
          </note>
          <note n="d736387d">
            Interpellation 2004/05:178
          </note>
          <note n="de99789b">
            Interpellation 2004/05:178 av Rosita Runegrund (kd) om åtgärder
            för anhörigvårdare
          </note>
          <note n="a865f528">
            Interpellationen kommer att besvaras fredagen den 17 december
            2004.
          </note>
          <note n="8fab18b0">
            Erna Zelmin
          </note>
          <note n="fa6703dd">
            Interpellation 2004/05:179
          </note>
          <note n="ec263255">
            Interpellation 2004/05:179 av Sven Brus (kd) om vårdplatser i
            kommunala äldreboenden
          </note>
          <note n="a865f528">
            Interpellationen kommer att besvaras fredagen den 17 december
            2004.
          </note>
          <note n="8fab18b0">
            Erna Zelmin
          </note>
          <note n="c23caae8">
            Interpellation 2004/05:209
          </note>
          <note n="164fe153">
            Interpellationen kommer att besvaras torsdagen den 20 januari
            2005.
          </note>
          <note n="a31ca119">
            Anders Perklev
          </note>
          <note n="6ac4829b">
            Interpellation 2004/05:210
          </note>
          <note n="1ad78561">
            Interpellation 2004/05:210 av Kerstin Lundgren (c) om genmajs
            och försiktighetsprincipen
          </note>
          <note n="164fe153">
            Interpellationen kommer att besvaras torsdagen den 20 januari
            2005.
          </note>
          <note n="a31ca119">
            Anders Perklev
          </note>
          <note n="09054db7">
            Interpellation 2004/05:216
          </note>
          <note n="962219fc">
            Interpellation 2004/05:216 av Yvonne Andersson om spårning av
            samtal från kontantkortsmobiler
          </note>
          <note n="b3885f41">
            Interpellationen kommer att besvaras tisdagen den 14 december
            2004.
          </note>
          <note n="c01f5e6a">
            Thomas Bodström
          </note>
          <note n="3567429b">
            Interpellationerna 2004/05:224, 225, 226, 227, 228, 229, 230
            och 231
          </note>
          <note n="15bf6f1c">
            Interpellationerna av Erik Ullenhag (fp): 2004/05:224 om översyn
            av äldreomsorgen, 225 om väntetiderna i vården, 226 om förstärkning
            av primärvården, 227 om löftet om vårdgaranti, 228 om samarbete
            mellan sjukvård och företag, 229 om valfrihet till sjukvård inom
            EU, 230 om den högspecialiserade vården och 231 om förnyelse av
            sjukvårdens organisation
          </note>
          <note n="2e6b9086">
            Interpellationerna kommer att besvaras tisdagen den 25 januari
            2005.
          </note>
          <note n="8fab18b0">
            Erna Zelmin
          </note>
          <note n="afbfe355">
            4 § Hänvisning av ärende till utskott och beslut om förlängd
            motionstid
          </note>
          <note n="28100c10">
            Föredrogs och hänvisades
          </note>
          <note n="af7d8317">
            Kammaren biföll talmannens förslag att motionstiden för ovanstående
            skrivelse skulle förlängas till fredagen den 21 januari 2005 .
          </note>
          <note n="5e7d9d8d">
            5 § Förnyad bordläggning
          </note>
          <note n="46b22462">
            Föredrogs och bordlades åter
          </note>
          <note n="f18e0391">
            6 § Beslut om ärende som slutdebatterats den 2 december
          </note>
          <note n="c5304a63">
            Punkt 1
          </note>
          <note n="34f3332b">
            Punkt 3
          </note>
          <note n="218202cc">
            Punkt 7
          </note>
          <note n="e174c6b7">
            Punkt 8
          </note>
          <note n="7410fc81">
            Övriga punkter
          </note>
          <note n="cee4acfc">
            7 § Beslut om ärenden som slutdebatterats den 6 december
          </note>
          <note n="c5304a63">
            Punkt 1
          </note>
          <note n="500b4de1">
            Punkt 2
          </note>
          <note n="34f3332b">
            Punkt 3
          </note>
          <note n="3fbeadf0">
            Punkt 5
          </note>
          <note n="35a36544">
            Punkt 19
          </note>
          <note n="0fffd29e">
            Punkt 23
          </note>
          <note n="4899f34d">
            Punkt 46
          </note>
          <note n="7410fc81">
            Övriga punkter
          </note>
          <note n="34f3332b">
            Punkt 3
          </note>
          <note n="218202cc">
            Punkt 7
          </note>
          <note n="d9171a4b">
            Punkt 9
          </note>
          <note n="9d5a095c">
            Punkt 12
          </note>
          <note n="9a097f73">
            Punkt 26
          </note>
          <note n="7410fc81">
            Övriga punkter
          </note>
          <note n="1f88ce6e">
            8 § Beslut om ärenden som slutdebatterats den 7 december
          </note>
          <note n="34f3332b">
            Punkt 3
          </note>
          <note n="8804a7c4">
            Punkt 6
          </note>
          <note n="e174c6b7">
            Punkt 8
          </note>
          <note n="4bf3aee8">
            Punkt 22
          </note>
          <note n="7410fc81">
            Övriga punkter
          </note>
          <note n="c5304a63">
            Punkt 1
          </note>
          <note n="500b4de1">
            Punkt 2
          </note>
          <note n="34f3332b">
            Punkt 3
          </note>
          <note n="c5304a63">
            Punkt 1
          </note>
          <note n="500b4de1">
            Punkt 2
          </note>
          <note n="2651b859">
            9 § Drivkrafter för minskad sjukfrånvaro
          </note>
          <note n="72e4e399">
            Föredrogs
          </note>
          <note type="speaker" n="3de3e2fa">
            Anf. 2 ANNA LILLIEHÖÖK (m):
          </note>
          <u who="anna_lilliehook_3d83e8" xml:id="i-f86d810a414ab373-0" n="285f13d9">
            <seg n="fef8a7e9">
              Herr talman! I en dagstidning för några dagar sedan kunde vi
              läsa om ett upprop från arbetsgivare angående den proposition
              och det förslag som vi nu ska diskutera, nämligen om medfinansiering
              av sjukskrivningar. Arbetsgivare ska betala 15 % av sjukpenningen.
              Så här säger företagarna i det här uppropet: Regeringen anser
              att vi företagare ska anstränga oss mer för att våra anställda
              inte ska bli sjukskrivna. Men vi har inga maktmedel. Det är läkarna
              som skriver intyg och vi får inte ens veta diagnosen. Vi bara
              betalar.
            </seg>
            <seg n="7412977a">
              Eftersom försäkringskassorna inte utövar normal försäkringsmässig
              kontroll har sjukskrivningarna blivit för dyra för staten. Det
              är väl där skon klämmer. Nu vill regeringen att vi företagare
              ska vara med och betala för den sjukskrivning kassorna är ansvariga
              för genom att i evighet betala 15 procent av sjukpenningen.
            </seg>
            <seg n="7753161d">
              Jag kan ta ett exempel på en företagare som jag har mött. Han
              har 25 anställda, och han är förtvivlad för att han inte kan göra
              något åt när flera anställda har upprepad korttidsfrånvaro och
              en anställd var borta längre tid i olika omgångar. Han har försökt
              ha en dialog med personerna i fråga, men de anser inte att han
              har med saken att göra. Han har försökt få hjälp av facket men
              utan framgång. Det rör sig om ett tjänsteföretag i transportbranschen.
              Paketen måste leveras i dag och inte i morgon och inte om en vecka,
              säger han. I värsta fall slutar det med att han själv och ekonomichefen
              får ställa sig vid paketeringen. Oavsett hur problemen löses blir
              det dyrt, och företaget kommer att fungera sämre. Sämre fungerande
              företag betyder sämre ekonomi för alla anställda, för orten och
              för ekonomin i sin helhet.
            </seg>
            <seg n="7769ee04">
              Särskilt drabbade av sjukfrånvaroproblematiken är naturligtvis
              tjänsteföretagen. Enligt det här förslaget ska chefen också bli
              rehabiliteringsexpert och ägna sig kanske ännu mindre åt det som
              han borde, att leda företaget.
            </seg>
            <seg n="db7cc939">
              Jag förstår varför arbetsgivare blir så förtvivlade när de inte
              kan påverka sjukskrivningsprocessen. Den enskilda läkaren och
              försäkringskassan påverkar sjukskrivningsprocessen, som är det
              som på kort sikt påverkar sjukfrånvaron. Förslaget om medfinansiering
              ger arbetsgivare inga nya medel att gripa in i förloppet när en
              anställd sjukskriver sig.
            </seg>
            <seg n="eedb3ad0">
              Försäkringskassan ska visserligen enligt förslaget återkomma
              senast inom två veckor med rehabiliteringsförslag, och avstämningsmöten
              ska genomföras, står det på papperet. I verkligheten har försäkringskassan
              redan mer än fullt upp.
            </seg>
            <seg n="bdc6e213">
              Arbetsgivare får inte ens veta vad den anställde lider av men
              förväntas nu rehabilitera. Försäkringskassan bestämmer om sjukskrivning,
              men arbetsgivaren ska vara med och betala. Det är bara beloppet
              en arbetsgivare kan överklaga, aldrig sjukskrivningsbeslutet.
            </seg>
            <seg n="0d3cc53a">
              Vi moderater tror på ekonomiska drivkrafter för dem som kan påverka
              sjukfrånvaron. OECD rekommenderar till och med att skifta en del
              av sjukförsäkringskostnaden till arbetsgivare. De menar att det
              på sikt innebär att arbetsgivarna kan bidra till att minska sjukfrånvaron.
              Men vad gäller Sverige anser de att reglerna på den svenska arbetsmarknaden
              och den låga rörligheten medför att effekten inte blir en minskad
              frånvaro utan enbart höjda kostnader för att ha anställda, det
              vill säga en försämrad arbetsmarknad och färre jobb. Det blir
              svårare att byta jobb. En trängre arbetsmarknad och högre lönekostnad
              slår särskilt mot låglönearbeten. För att motverka kostnaden kommer
              arbetsgivare att bli ännu mer noggranna än de redan är att välja
              medarbetare som har liten risk att bli frånvarande på grund av
              sjukdom.
            </seg>
            <seg n="a77f008a">
              Arbetsmiljön påverkar säkert sjukskrivningarna i det längre perspektivet.
              Bättre trivsel och bättre ledarskap kan säkert minska frånvaron.
              Det finns säkert många svenska arbetsplatser, till exempel inom
              den offentliga sektorn, som kan göra mycket i det här avseendet.
              Sambandet mellan arbetsmiljö och sjukskrivningar är emellertid
              inte tydligt.
            </seg>
            <seg n="414c220f">
              Sverige har den högsta sjukfrånvaron i Europa. Men det är få,
              tror jag, som skulle påstå att vi har Europas sämsta arbetsmiljö.
              Förklaring till den höga sjukfrånvaron och de många förtidspensioneringarna
              måste sökas på annat håll.
            </seg>
            <seg n="5c03ceca">
              Ett annat skäl till arbetsgivares förtvivlan är att de knappast
              kan påverka de anställdas livsstil eller förhållanden utanför
              arbetsplatsen som familjesituation eller fritidsintressen. Ska
              jag förbjuda mina anställda att åka skidor eller delta i innebandy?
              frågar sig en luttrad arbetsgivare.
            </seg>
            <seg n="d6d61b06">
              Förslaget om medfinansiering, herr talman, är en alltför enkel
              lösning för att försöka komma bort från ett problem som regeringen
              själv har skapat. Att skylla på arbetsgivare ligger helt inom
              regeringens bekvämlighetszon. Regeringen blir fången i sina resonemang
              om att man till varje pris ska tillbaka till samma arbete och
              samma arbetsplats. Vad många behöver är sannolikt tvärtom, att
              byta arbete. Arbetslivsinstitutet visade i en undersökning att
              när de sjukskrivna fick byta arbete blev 70 % genast friska, även
              om arbetet inte alls hade samma villkor som det arbete man lämnade.
            </seg>
            <seg n="2e7ae46a">
              Vi moderater föreslår att man ska underlätta för tidigare sjukskrivna
              att skaffa nytt arbete genom sänkt arbetsgivaravgift. Förslagsvis
              skulle arbetsgivaravgiften halveras för samma period som sjukskrivningen
              varat. Om man har varit sjukskriven i tre månader skulle arbetsgivaravgiften
              halveras i tre månader. Detta skulle kombineras med provanställning
              och tjänstledighet under samma period.
            </seg>
            <seg n="1bf66e97">
              Som sagt: Vi moderater tror på ekonomiska drivkrafter. Erfarenheter
              från vetenskapliga undersökningar visar att ersättningsnivåer
              påverkar sjukskrivningarna. Vi anser att regeringens förslag att
              kombinera medfinansiering med höjning av ersättningsnivån ger
              precis motsatt effekt mot det uppgivna syftet med drivkrafter
              för minskad sjukfrånvaro. Det blir i stället drivkrafter för ökad
              sjukfrånvaro.
            </seg>
            <seg n="b262948f">
              Vi tycker att det är bra att förtidspensionerna nu regelmässigt
              ska omprövas. Det uppdraget har i och för sig försäkringskassan
              redan tidigare men utför det inte. Frågan är återigen: Hur ska
              detta gå till när försäkringskassan redan har fullt upp? Särskilt
              bör den automatiska förtidspensioneringen efter ett års sjukfrånvaro
              genast avskaffas. Risken är emellertid nu att många arbetsgivare
              kommer att få intresse av att sjukfrånvaroproblemen löses med
              förtidspensionering. Herr talman! Förslaget om medfinansiering
              skapar fler problem än vad det löser.
            </seg>
            <seg n="b159d1fe">
              Det upprop som jag nämnde inledningsvis började så här: Riksdagsledamöter!
              Rösta nej!
            </seg>
            <seg n="96901d2f">
              Det gör vi moderater tillsammans med övriga borgerliga när vi
              yrkar avslag på medfinansieringsförslaget. Herr talman! Jag yrkar
              härmed bifall till reservationen 2.
            </seg>
          </u>
          <note type="speaker" n="4f0e687f">
            Anf. 3 LINNÉA DARELL (fp):
          </note>
          <u who="linnea_darell_51713a" xml:id="i-33cd11997ad23f4e-0" n="d2cb8817">
            <seg n="3ced28b6">
              Herr talman! Så närmar sig då sanningens minut. Har Socialdemokraterna,
              Vänsterpartiet och Miljöpartiet tagit intryck av debatt, utfrågning,
              information från arbetsgivare och budskapen från människor som
              känner stor oro för att inte längre anses gångbara på arbetsmarknaden
              när urvalet blir allt hårdare?
            </seg>
            <seg n="d88965d9">
              Jag yrkar först bifall till två reservationer, nämligen reservationerna
              nr 2 och 13. Jag står naturligtvis också bakom övriga folkpartireservationer,
              men jag nöjer mig med dessa båda.
            </seg>
            <seg n="b923cc06">
              Herr talman! Det är dags för regeringen att ta sitt ansvar och
              inse att sjukskrivningarna är beroende av ett flertal komplexa
              mekanismer. Längden på sjukskrivningarna beror bland annat på
              vårdköer, väntetider för medicinsk behandling och rehabilitering,
              långa handläggningstider på försäkringskassan, attitydförskjutning
              vad gäller sjukdomsbegreppet och bristande rörlighet på arbetsmarknaden.
              Dessutom behövs en reformering av sjukförsäkringssystemet, vilket
              vi från Folkpartiet krävt i åratal. Regeringen tycks ha insett
              att något behöver göras men vågar inte ta steget fullt ut och
              starta ett grundläggande arbete utan väljer ett halvt steg, vars
              resultat ska redovisas först om två år.
            </seg>
            <seg n="1cebb7b9">
              I Folkpartiet har vi tre starka skäl för att avvisa förslaget
              om arbetsgivarnas medfinansieringsansvar. Sveriges företagare
              behöver inte nya pålagor, skattemedlen gör bättre nytta om kommuner
              och landsting kan sätta in fler händer i vården i stället för
              att återbetala utlovade statsbidrag till staten, och sist men
              inte minst är en ökad selektering och utslagning ett slag i ansiktet
              på människor som redan har det kärvt på arbetsmarknaden.
            </seg>
            <seg n="5c1c4095">
              Med förslaget om medfinansiering pekar regeringen och samarbetspartierna
              direkt ut arbetsgivarna som orsak till de ökade sjukskrivningarna.
              Vi vet att sjukskrivningsproblematiken är mer komplex än så, varför
              förslag som straffar arbetsgivarna och missgynnar dem som redan
              har en svag ställning på arbetsmarknaden aldrig kan accepteras.
            </seg>
            <seg n="1f5987cb">
              Jag har i tidigare debatter i denna fråga mött kommentaren att
              liberaler brukar gilla ekonomiska drivkrafter. Ja, det gör vi.
              Skillnaden mellan oss som är äkta liberaler och dem som försöker
              leka liberaler är dock att vi vet hur ekonomiska drivkrafter ska
              användas för att göra nytta. Det gör de när de riktas mot aktörer
              som kan påverka det som behöver förändras. Men i det här fallet
              används drivkrafterna fel genom att de riktas mot den part i systemet
              som minst kan påverka utvecklingen, nämligen arbetsgivarna. Dessutom
              kommer förslaget att slå väldigt olika mot olika arbetsgivare.
              Vården och tjänstesektorn, som är mycket personalintensiv, kommer
              att kraftigt påverkas. Här räcker den sänkta arbetsgivaravgiften
              inte långt som kompensation. Det är också här som arbetsgivarna
              nu börjar säga upp folk som bedöms vara i riskzonen för mer omfattande
              sjukfrånvaro. Det är nästan ofattbart att den svenska arbetarrörelsen
              personifierad av socialdemokrater och vänsterpartister kan utsätta
              människor på arbetsmarknaden för det som nu har börjat hända.
            </seg>
            <seg n="863facd4">
              Det gäller människor som redan är utsatta och som redan sliter
              för att kunna få ett arbete eller för att få möjlighet att byta
              jobb när det inte fungerar där de är. Och jag undrar, socialdemokrater
              och vänsterpartister: Hur känns det när ni står där på första
              maj med era plakat och talar om solidaritet, när ni genom ett
              beslut i riksdagen under vintern här har bidragit till att göra
              det än hårdare för människor som redan är utsatta på arbetsmarknaden?
            </seg>
            <seg n="519c0ed7">
              Nej, herr talman, det finns annat som behöver åtgärdas för att
              minska sjukskrivningar och förtidspensioneringar. Alla som följt
              sjukskrivningens utveckling vet att vårdköer och väntan på behandling
              och rehabilitering är ett stort problem. Ett annat som hänger
              ihop med sjukvården är att läkarna inte har tid att diskutera
              igenom patientens situation och än mindre att ha kontakt med arbetsgivaren
              i de fall där det skulle vara nödvändigt för avgörande om sjukskrivning
              eller inte. Förslag finns sedan mer än ett år tillbaka om att
              ge sjukvården incitament. Där skulle det vara bra med drivkrafter.
              Sjukvården kan påverka sjukskrivningsutvecklingen. Att ge sjukvården
              incitament för att minska sjukpenningkostnader har också tillstyrkts
              från olika håll, bland annat från Landstingsförbundet. Detta tycks
              dock ha hamnat i någons skrivbordslåda på departementet.
            </seg>
            <seg n="a4058971">
              Ett annat exempel på lyckad drivkraft vore ett utvecklat Finsam.
              Den magra verksamhet som regeringen kallar Finsam och som denna
              kammares majoritet godkänt skulle kunna utvecklas betydligt mer.
              Det finns ett gott exempel i en av Sveriges kommuner, Finspång,
              där sjukpenningkostnaderna sänkts åtskilligt mer och långt tidigare
              än i riket i övrigt.
            </seg>
            <seg n="7a4deefa">
              Återkommande vittnas om att åtskilliga långtidssjukskrivna som
              har jobbat tidigare skulle kunna jobba, om de fick hjälp att byta
              jobb. Nu efter sju år säger regeringen att nästa stora utmaning
              är att lösa detta problem. Borde inte det ha varit en av de första
              utmaningarna? Det har ju varit känt ganska länge att byta jobb
              är en av lösningarna för väldigt många av dem som går långtidssjukskrivna.
            </seg>
            <seg n="a2080a7a">
              Herr talman! Jag vill återkomma lite till signalerna om den ökade
              utslagning på arbetsmarknaden som förslaget riskerar att medföra.
              Det är inte en bild som vi som opposition målar upp utan den oron
              delas av bland annat handikapporganisationer, och den styrks av
              vittnesmål om alltmer ökande krav på hälsointyg vid rekrytering.
              Redan efter införandet av den tredje sjuklöneveckan började alltfler
              hälsointyg begäras. Nu när arbetsgivarna får en obegränsad skyldighet
              att utbetala sjuklön ökar riskerna påtagligt. Varken nuvarande
              lagsstiftning om diskriminering eller högriskskydd minskar den
              utsattheten. Högriskskyddet, som regeringen och samarbetspartierna
              beskriver som ett utökat skydd, är samma skydd som gäller redan
              i dag. Det har samma kriterier för dem som omfattas av det, och
              det gäller för samma grupper. Den påstådda utökningen är att det
              blir möjlighet att få ett högriskskydd också i samband med medfinansieringen,
              men det är väl en självklarhet. Det vore ju ynkligt annars.
            </seg>
            <seg n="bdf403a3">
              Sammanfattningsvis är det beklagligt att konstatera att Socialdemokraterna,
              Vänsterpartiet och Miljöpartiet inte lyssnat på remissinstanserna
              tidigare i år. Lika beklagligt är det att samma partier inte tycks
              ha tagit till sig någon av alla de synpunkter som kommit in från
              företag, från kommuner och landsting, från personer som jobbar
              med rehabilitering, från handikapporganisationer och från enskilda.
              Utskottets utfrågning för en månad sedan gav många kloka insikter,
              men dessa tycks ha gått utskottsmajoriteten spårlöst förbi.
            </seg>
            <seg n="0ab7ca71">
              Att de tre partierna saknar en verklighetsförankring när det
              gäller orsakerna till ohälsoproblematiken liksom förmåga att ta
              itu med de frågor som skulle kunna leda till genomgripande och
              långsiktiga effekter är uppenbart.
            </seg>
          </u>
          <note type="speaker" n="1f51eaab">
            Anf. 4 SVEN BRUS (kd):
          </note>
          <u who="sven_brus_ffd953" xml:id="i-89872a7805a59714-0" n="11de7d98">
            <seg n="9a4a4320">
              Herr talman! Den 9 november ordnade socialförsäkringsutskottet
              en offentlig utfrågning kring regeringens förslag om drivkrafter
              för minskad sjukfrånvaro. Vi var med om tre intressanta och avslöjande
              timmar i andrakammarsalen. Inför debatten i dag har jag skummat
              igenom utskriften av frågor och svar från den 9 november. Jag
              har också tittat en gång till på de sammanfattade remissvaren
              på propositionen. Det är verkligen långt mellan instämmandena
              även i regeringens problemanalys, och det är ännu längre mellan
              instämmandena i regeringens förslag till lösning på problemen.
            </seg>
            <seg n="4421ae3f">
              Det är sällan, herr talman, man möter en så måttlig entusiasm
              för ett förslag. Sanningen är den att det inte är många, utöver
              Hans Karlsson och hans regeringskolleger, som tror på att det
              här förslaget ska lämna något märkbart bidrag till att minska
              ohälsotalen och kostnaderna. Både remissvaren och uppteckningen
              av vår hearing är en avslöjande lösning, skulle jag vilja säga.
            </seg>
            <seg n="41ae6ac4">
              Vad leder nu dagens förslag till när det gäller att minska sjukfrånvaron?
              Det vore väl ändå rimligt att begära något slags seriös bedömning
              av effekterna. Ingen sådan återfinns egentligen i propositionen.
              Där sägs att sjukfrånvaron bör minska på sikt men att det är svårt
              att kvantifiera, att effekterna kan bli betydande på sikt. Det
              står inte kanske, men ordet kanske lyser tydligt i undertexten.
              Jag kan inte undanhålla kammaren en mening på s. 78 i propositionen.
              Där står det så här, lyssna: Antalet sjukskrivna personer kommer
              att minska vilket leder till att antalet personer som kan arbeta
              ökar. Det är svårt att invända mot denna slutsats och svårt att
              tro något annat, men omfattningen? Regeringen måste väl ändå bygga
              sitt förslag på något slags beräkning och något slags analys.
              Var finns de?
            </seg>
            <seg n="3143c953">
              Även Lagrådet har uttryckt en ganska uppseendeväckande skepsis
              i sitt yttrande. Man säger att förslaget egentligen inte presenterar
              några konkreta hållpunkter till exempel resultat av inhemska eller
              utländska undersökningar eller sammanställningar av erfarenheter
              som skulle kunna göra det lättare att uttala sig med någon säkerhet
              om betydelsen för sjukfrånvaron av den föreslagna lagen. Lagrådet
              konstaterar också att det finns skäl till tvekan om den föreslagna
              lagstiftningen kan anses uppfylla rimliga krav på ändamålsenlighet.
              Det är i klarspråk ett tydligt ifrågasättande av regeringens förslag.
              Lagrådet påpekar också något som regeringen har så svårt att ta
              till sig, nämligen att sjukfallen ibland kan röra sig om faktorer
              som är utanför arbetsgivarens kontroll. De höga juristernas insikter
              borde vara värda att ta till sig.
            </seg>
            <seg n="4b197086">
              Men, herr talman, en absolut grundläggande förutsättning för
              att en åtgärd ska ge resultat är ju trots allt att de som är närmast
              berörda tror på åtgärden. Temo har ställt frågor till 401 företagare
              om förslaget om drivkrafter. Det visar sig att 85 % av dessa företagare,
              som är de närmast berörda av förslaget, inte tror på medfinansieringsförslaget.
              De tror inte att det kommer att minska sjukfrånvaron. Tror regeringen
              själv på fullt allvar på detta, eller är förslaget helt enkelt
              ytterligare ett sätt att flytta kostnaderna från statskassan till
              företagen? Det dominerande intrycket av politiken är att regeringen
              ägnar det mesta av sin kreativitet åt att fundera över vem som
              ska betala den skenande notan för ohälsan. Det är de 263 000 sjukskrivna
              och de 528 000 förtidspensionerade som är en dramatiskt ökande
              kostnadspost i statens budget. Nu gäller det att hitta några som
              kan göras till medfinansiärer av de här utgifterna. Nu ska det
              skapas så kallade drivkrafter för att pressa tillbaka sjukfrånvaron
              som om det skulle saknas drivkrafter hos landets 215 000 arbetsgivare
              i dag för att hålla sina anställda så friska man bara kan?
            </seg>
            <seg n="a4d105e2">
              Vilket ansvar har då arbetsgivarna i dag för ohälsans kostnader?
              Man bär ett ansvar inte minst genom att betala 25 miljarder kronor
              i sjuklön varje år till sina anställda och bära en total kostnad
              för sjukfrånvaron på beräknade 170 miljarder. Men det görs också
              mycket annat för arbetsmiljön i företag och organisationer. Naturligtvis
              finns det mer att göra. Detta gäller naturligtvis inte minst de
              offentliga arbetsgivarna inom vården och omsorgen. Just där är
              också ohälsotalen förfärande höga.
            </seg>
            <seg n="3fb03731">
              Vi kristdemokrater är inte ute efter att befria arbetsgivare
              från ansvar. Men vi tror att de allra flesta seriösa arbetsgivare
              inser att de anställda är den viktigaste tillgångsposten i företaget
              en tillgång som man måste vårda om man ska hävda sig på marknaden
              och i konkurrensen. Arbetsmiljön är en viktig konkurrensfaktor.
            </seg>
            <seg n="ce069b71">
              Herr talman! Den allvarligaste kritiken mot föreslaget gäller
              ändå selekteringen på arbetsmarknaden, alltså risken för en ytterligare
              sortering av människor på en redan tuff arbetsmarknad. Å ena sidan
              talar regeringen om att riva hinder och öppna arbetsmarknaden
              för flera. Å andra sidan lägger man fram förslag som så uppenbart
              leder till ökad selektering. Tala om målkonflikt!
            </seg>
            <seg n="0cd48ba4">
              I den utfrågning som utskottet ordnade, som jag nämnde tidigare,
              svarade statssekreteraren i Näringsdepartementet att politiken
              vimlar av målkonflikter. Så är det förvisso. Men i det här fallet
              är det ju regeringen som skapar den konflikten genom att lägga
              fram ett kontraproduktivt förslag. Konflikten är med andra ord
              självförvållad.
            </seg>
            <seg n="70dcb15c">
              Handikappförbunden befarar, på goda grunder, att enskilda arbetsgivare
              kommer att välja bort arbetstagare som bedöms löpa risk för ohälsa.
              Det leder då till en större utslagning från arbetsmarknaden med
              ytterligare ökad ohälsa som följd för att citera direkt från utskottets
              utfrågning.
            </seg>
            <seg n="77754e63">
              Kommun- och Landstingsförbunden understryker det som handikapporganisationerna
              säger, och jag citerar fortfarande från vår hearing: Vi från Kommun-
              och Landstingsförbunden är ganska övertygade om att det kommer
              att slå mot grupper som har en svag förankring på arbetsmarknaden.
              Vi tror att det kommer att ha betydelse när det gäller nyanställningar,
              och vi tror också att det kommer att påverka arbetsklimatet på
              de befintliga arbetsplatserna.
            </seg>
            <seg n="c2f20857">
              Herr talman! Redan i dag pekar en undersökning gjord av Riksförsäkringsverket
              på en kraftig ökning av uttaget av så kallade hälsointyg. Anledningen
              till det är att arbetsgivaren kräver ett sådant i samband med
              en anställningsintervju. Det är förklarligt mot bakgrund av regeringens
              politik. Men är det verkligen en utveckling som vi önskar? Är
              det en utveckling som de svagaste och mest utsatta på arbetsmarknaden
              önskar? Det är knappast förvånande att handikapporganisationerna
              är oroliga.
            </seg>
            <seg n="83c99d90">
              Regeringens förslag om drivkrafter för minskad sjukfrånvaro skapar
              tyvärr fler problem än det löser. Nu vidgas förtroendeklyftan
              mellan å ena sidan de företagare som arbetar seriöst och genom
              sitt arbete bidrar till välfärden och å andra sidan den regerande
              makten. Det är inte bra för välfärden, och det är inte bra för
              samhällsklimatet. Förslaget är inte bra för någon. Frågan är om
              det ens är bra för statskassan, i varje fall inte i ett längre
              perspektiv.
            </seg>
          </u>
          <note n="71c524ff">
            Herr talman! Jag yrkar bifall till reservationerna 2 och 7.
          </note>
          <note type="speaker" n="2898a174">
            Anf. 5 BIRGITTA CARLSSON (c):
          </note>
          <u who="birgitta_carlsson_2f4bda" xml:id="i-823da14cc958270f-0" n="bf3ca7f7">
            <seg n="21e168fb">
              Herr talman! Jag vill inleda med att yrka bifall till reservation
              nr 1 som innebär avslag på propositionen, men står självklart
              bakom alla övriga reservationer där Centerpartiet finns med.
            </seg>
            <seg n="407f9317">
              Ämnet för dagens debatt är drivkrafter. Jag måste erkänna att
              jag har mycket svårt att förstå vilka drivkrafter som har förmått
              Hans Karlsson att baxa fram den här propositionen ända till beslut,
              för få förslag har rönt ett så samstämmigt motstånd från remissinstanser
              och sakkunniga.
            </seg>
            <seg n="d1af49e5">
              Visst finns det några tjänstvilliga myndigheter som troget slutit
              upp kring regeringens förslag föga förvånande med Göran Perssons
              informella socialförsäkringsminister Anna Hedborg och hennes riksförsäkringsverk
              i spetsen. Men i övrigt finns det inte mycket i remissvaren som
              kan ha styrkt Hans Karlsson i hans uppfattning.
            </seg>
            <seg n="37e4e22e">
              Att de fackliga organisationerna skulle stödja regeringens förslag
              om att arbetsgivarna ska betala 15 % av sjukersättningen, vilket
              ministern försöker göra gällande i propositionstexten, är verkligen
              en sanning med modifikation. SACO:s kritiska ton är tydlig och
              TCO:s stöd milt sagt villkorligt.
            </seg>
            <seg n="0f514e5a">
              LO vägrar att ge sitt samtycke utan säger att de ska ta ställning
              till förslaget först när det är genomfört och man ser huruvida
              det fungerar. Jag tycker att det är ett märkligt sätt att skriva
              en remiss. Men i praktiken måste det väl innebära att LO är oroat
              av förslagets konsekvenser och inte kan tillstyrka det. Det hade
              varit modigare om LO hade tagit sina medlemmars parti och rakt
              ut sagt att förslaget är dåligt. Jag vet inte om Wanja Lundby-Wedins
              flathet i denna fråga har något att göra med Hans Karlssons historia
              som gammal avtalssekreterare på LO eller om det handlar om respekt
              för ordergången inom arbetarrörelsen, för den utgår ju som bekant
              från Rosenbad. Likväl tolkar jag det som en tydlig missnöjessignal.
            </seg>
            <seg n="f68511ae">
              Allvarligast är naturligtvis den samstämmiga kritik som kommit
              från handikapprörelsen och från företrädare för personer med kroniska
              sjukdomar därför att det är deras medlemmar som nu kommer att
              få ännu svårare att få fäste på arbetsmarknaden. Det är de som
              kommer att få obehagliga och kränkande frågor på anställningsintervjuerna,
              och det är deras arbetsgivare som kommer att ställas inför det
              sorgliga valet att välja mellan att få sjukliga anställda förtidspensionerade
              eller att bära tunga kostnader som kanske hotar företagets överlevnad.
            </seg>
            <seg n="e34a36a8">
              Jag vet att många småföretagare känner ångest över att behöva
              stå inför den här typen av frågeställningar. Och det är i grunden
              också därför som företagarnas organisationer säger nej till förslaget.
              De vill ha en bra och förtroendefull relation till de anställda
              inte agera hälsospioner.
            </seg>
            <seg n="74afe3f6">
              Det är inte bara funktionshindrade och personer med kronisk sjukdom
              som kommer att få svårare på arbetsmarknaden med regeringens förslag.
              Även personer som varit alkohol- eller drogmissbrukare och personer
              med få referenser och liten arbetserfarenhet, som många nya svenskar,
              riskerar att drabbas av en ökad försiktighet från arbetsgivarnas
              sida. Frivilligorganisationer, till exempel Situation Helsingfors,
              som arbetar med att hjälpa tidigare hemlösa och missbrukare tillbaka
              till arbetsmarknaden, har uppgett att förslaget kommer att försvåra
              deras arbete.
            </seg>
            <seg n="364926d7">
              Det är väl för att bemöta den kritiken som regeringen har kastat
              in förslaget att personer med diagnostiserade kroniska besvär
              ska undantas från arbetsgivarnas nya ansvar för sjukpenningen
              på samma sätt som gäller arbetsgivarnas skyldighet att betala
              sjuklönen för de första fjorton dagarna. Tydligen inser inte regeringen
              hur tomt detta ekar. Det undantaget har beviljats 102 personer
              i hela landet. Det är därför inte många som kan räkna med den
              trösten.
            </seg>
            <seg n="81db8061">
              Nej, herr talman, jag är tror inte heller att det ökade arbetsgivaransvaret
              ger drivkrafter till minskad sjukskrivning, tvärtom. Propositionen
              ger drivkrafter till en trång arbetsmarknad där människor med
              problem inte får plats, där fler människor som har funktionshinder,
              kroniska sjukdomar eller en historia av till exempel missbruk
              över huvud taget inte kommer in. Den ger drivkrafter till att
              fler människor inte får möjlighet att försörja sig genom eget
              arbete. Den ger drivkrafter till fortsatta eller fler förtidspensioneringar.
              Det är inte drivkrafter till något bättre utan drivkrafter som
              förvärrar de problem vi redan ser.
            </seg>
            <seg n="8ae5a39a">
              Det är helt osannolikt att riksdagen skulle rösta emot regeringens
              förslag, så det tjänar egentligen inte mycket till att vädja till
              miljöpartister och vänsterpartister att revoltera mot Hans Karlssons
              förslag. Jag inser att det ingår i byteshandeln inom vänsteralliansen
              och att sakskäl inte väger särskilt tungt i den handeln.
            </seg>
            <seg n="030bda48">
              Men det finns en öppning som jag hoppas att Hans Karlsson beaktar.
              LO hans gamla uppdragsgivare har, som jag var inne på tidigare,
              krävt att det nya arbetsgivaransvaret ska följas upp och att drivkrafterna
              ska upphävas om de inte fyller sitt syfte.
            </seg>
            <seg n="ee00f5b7">
              Det är inte ofta som jag och Centerpartiet uppmanar regeringen
              att lyssna på LO, men om du, Hans Karlsson, nu inte tar reson
              av vad vi och nästan alla andra säger i den här frågan, lyssna
              då ändå på din gamla chef. Ta Wanjas räddningsplanka, Hans Karlsson,
              och gör det fort!
            </seg>
            <seg n="49db351d">
              Hittills har regeringens politik för att, som man säger, halvera
              sjukskrivningarna riktat in sig på statistiken. Genom snabba förtidspensioneringar
              minskar verkligen antalet personer som står bokförda som sjukskrivna,
              och regeringens rent statistiska mål att halvera sjukskrivningarna
              kan uppnås utan att fler personer kommer tillbaka i arbete och
              utan att det totala antalet personer som försörjs via socialförsäkringarna
              minskar. I remissdebatten för snart två månader sedan kallade
              jag regeringens sifferexcercis för Operation sopa sjukskrivningarna
              under mattan. Centerpartiet har krävt att denna manöver avbryts.
              Vi har inte råd att vräka ut 70 000 personer från arbetsmarknaden
              varje år. Vi har inte råd att neka dem rehabilitering.
            </seg>
            <seg n="4087615b">
              Vi måste ha en ny politik för att fler människor ska kunna komma
              tillbaka i arbete och egen försörjning. Huvudnumret för Centerpartiet
              är att få till stånd en rehabiliteringsgaranti som ger alla sjukskrivna
              en rehabiliteringsplan och en rehabiliteringslots senast efter
              två månader. Det förutsätter bland annat att försäkringskassan
              själv tar ansvaret för att hålla i papperen när rehabiliteringsutredningen
              görs. Det kräver också en bättre samordning, bland annat finansiell,
              av försäkringskassa, sjuk- och hälsovård och i många fall arbetsförmedling.
            </seg>
            <seg n="140240d8">
              Men det krävs också en mer grundläggande förändring av Sverige:
              En arbetsmarknad där det efterfrågas arbetskraft och där det följaktligen
              går att byta jobb när man vantrivs och mår dåligt på sin gamla
              arbetsplats, en arbetsmarknad där även personer med problem efterfrågas.
              Det förutsätter drivkrafter i form av bättre villkor för företagarna.
            </seg>
            <seg n="2c655e26">
              Hela politiken påverkar ohälsan och sjukfrånvaron. Den höga sjukfrånvaron
              är på så vis det kanske tydligaste kvittot på regeringens arbete.
              Priset får betalas av alla dem som inte får plats. Men till dem
              vill jag säga att det finns ett alternativ: I september 2006 kan
              ni byta regering och skapa bättre drivkrafter för Sverige.
            </seg>
          </u>
          <note type="speaker" n="d8733f89">
            Anf. 6 TOMAS ENEROTH (s):
          </note>
          <u who="tomas_eneroth_86d11b" xml:id="i-2bfe4301ab70430d-0" n="783c4ff8">
            <seg n="536c8e3e">
              Herr talman! Ärade ledamöter av denna kammare! Jag tänkte inledningsvis
              säga att jag är lite förvånad över tonen. Detta utskott är känt
              för att förvisso ha frejdiga debatter men ändå en gemensam drivkraft
              om att se till att vi har väl fungerande socialförsäkringssystem.
              Men när Linnéa Darell raljerar ganska fränt över första maj och
              hånar fackligt förtroendevalda eller när Birgitta Carlsson i sitt
              anförande hånar Anna Hedborg eller Wanja Lundby-Wedin måste jag
              säga att jag är lite förvånad över tonen. Jag tror att det är
              viktigt att vi i denna kammare ändå behåller en relation och ett
              sakläge även om vi kan tycka olika sak. Jag tänker själv inte
              delta i den pajkastningen. Jag tycker att Anna Hedborg, Wanja
              Lundby-Wedin och människor som arbetar fackligt är värda all heder,
              även om de ibland inte delar alla de uppfattningar som ni kanske
              har. Jag förutsätter att det gäller även er. Detta om tonen i
              debatten.
            </seg>
            <seg n="80f68776">
              Nu till sakfrågan. Jag vill inledningsvis yrka bifall till förslaget
              i betänkandet och avslag på alla reservationer.
            </seg>
            <seg n="bc55267d">
              Förslaget om medfinansiering är en av de åtgärder som vi genomför
              för att vända den utveckling som vi har sett under senare år med
              en ökad ohälsa, inte minst i arbetslivet men också i samhället
              i stort. Det är en ökning som knappast har sin orsak i ett radikalt
              ökat antal benbrott eller förkylningar, vilket man ibland kan
              tro när man hör debatten, utan som faktiskt till stor del står
              att finna i den dramatiska förändring som skedde i arbetslivet
              och i samhället under 90-talet.
            </seg>
            <seg n="c02a803f">
              En tydlig effekt av detta, vilket LO visar i sin senaste rapport,
              är att den faktiska pensionsåldern fortsätter att bli allt lägre.
              Efter 50 års ålder är redan i dag var femte arbetare förtidspensionerad.
              Särskilt utsatta, som vanligt, är kvinnor i 4564 års ålder där
              vi fortfarande ser en tydlig ökning av belastningsskador, utmattningsdepressioner
              och stressyndrom.
            </seg>
            <seg n="9ad6ed3a">
              I vårt arbete Socialdemokraterna tillsammans med Vänsterpartiet
              och Miljöpartiet har vi vidtagit en mängd åtgärder för att vända
              denna utveckling, alltifrån förändrad sjukskrivningsprocess till
              nya resurser för samordnad rehabilitering. Men vi har också kunnat
              konstatera att det likväl finns en ganska tydlig utslagning från
              stora delar av arbetslivet på grund av bristande rutiner för de
              sjukskrivna, bristande möjligheter att komma tillbaka till arbetslivet
              och bristande möjligheter och bristande rättigheter för människor
              att faktiskt få den rehabilitering som de behöver. Och vi vet
              hur oerhört viktigt det är att efter en tids sjukfrånvaro kunna
              komma tillbaka. Ju längre tiden går, desto sämre är förutsättningarna
              för att komma tillbaka till arbetsmarknaden.
            </seg>
            <seg n="2d04bf4d">
              Tydligen är inte drivkrafterna eller incitamenten för arbetsgivare,
              arbetsliv, arbetskamrater och andra aktörer tillräckliga när det
              gäller att skapa möjligheter för människor att komma tillbaka.
              Detta vittnar också väldigt många sjukskrivna om. En studie som
              RFV gjorde för inte så länge sedan visade att 65 % av de långtidssjukskrivna
              trodde att de skulle kunna komma tillbaka i arbete om de bara
              fick möjligheter och om man omorganiserade eller kunde ge dem
              ett hjälpmedel i arbetet.
            </seg>
            <seg n="be4ad270">
              I grunden handlar det om vår syn på vårt socialförsäkringssystem
              där två viktiga beståndsdelar är den enskildes skydd och arbetslinjen.
              Jag som socialdemokrat uppskattar ett system som ger ett ordentligt
              skydd mot inkomstbortfall. Det ska vara en ersättning som är på
              en sådan rimlig nivå att man inte behöver gå från hus och hem
              bara för att man har varit sjuk en längre tid. Det är viktigt
              att nämna i ett läge där åtminstone Moderaterna i denna kammare
              föreslår mycket kraftigt sänkta ersättningsnivåer till 65 % och
              ytterligare karensdagar.
            </seg>
            <seg n="807ddc46">
              Systemet innebär också att vi ger största möjlighet för människor
              att komma tillbaka i arbete, vilket jag tycker är viktigt. Det
              är arbetslinjen. Det är från arbete man har sjukskriven och till
              arbete man ska komma tillbaka. Det måste prägla hela sjukskrivningsprocessen
              genom tidiga insatser, avstämningssamtal och rehabiliteringsutredningar.
              Allt detta görs i syfte att hellre se till arbetsförmågan än till
              arbetsoförmågan.
            </seg>
            <seg n="2e3fd6f2">
              Vi har också goda erfarenheter av att det kan fungera så. Det
              går faktiskt att få tillbaka fler sjukskrivna i arbete. Hela förslaget
              om medfinansiering syftar till att understödja den processen och
              att öka drivkrafterna för arbetsgivarna att få tillbaka människor
              efter lång sjukskrivning. Det handlar om att inte acceptera att
              en undersköterska i 50-årsåldern ska trilla ur arbetslivet efter
              en tids sjukskrivning bara på grund av brist på rehabiliteringsansvar
              hos kommunen eller landstinget.
            </seg>
            <seg n="c19281c7">
              Det gäller att ge ett verktyg för huvudskyddsombudet eller till
              folket på personalavdelningen så att de tillsammans kan övertyga
              platschefen om att det faktiskt är lönsamt att ge människor en
              möjlighet att komma tillbaka. Jag har själv erfarenhet av att
              arbeta med rehabilitering av långtidssjukskrivna inom industrin.
              Jag har på det sättet lyckats få fler bra projekt som gör att
              vi får tillbaka människor. Det går bara man har fungerande rutiner.
            </seg>
            <seg n="ca91ca45">
              Många sjukskrivna säger i dag att de inte får den rätten eller
              möjligheten att komma tillbaka och inte får det bemötandet. Många
              av de skyddsombud och facklig aktiva jag i dag möter har förtvivlat
              sett hur arbetsmiljöarbetet har sjunkit tillbaka under 90-talet.
              De har sett hur pressen i arbetslivet hårdnat och hur lite stöd
              och möjligheter som i dag erbjuds människor som varit sjukskrivna
              några veckor.
            </seg>
            <seg n="98a61eaa">
              Många är också de arbetsgivare och företagare jag träffat som
              stolt visat upp en bra arbetsmiljö. De har fungerande rutiner
              för sjukskrivningar och ett gott samarbete med företagshälsovården
              eller med försäkringskassan. Det är företagare som skakar lite
              lätt på huvudet åt andra företag och organisationer som inte alltid
              lever upp till högtidstalen om att medarbetarna är vår största
              tillgång. Det är så det ser ut i dag.
            </seg>
            <seg n="44edddfd">
              Det finns många bra arbetsplatser som har låg sjukfrånvaro och
              väl fungerande rutiner. Av de småföretag vi har tror jag att ungefär
              90 % inte ens kommer att beröras av förslaget om ekonomiska drivkrafter
              eftersom de har så pass låg sjukfrånvaro redan i dag. I detta
              fall är småföretagare goda förebilder. För dem kommer inte medfinansieringen
              att innebära några problem. Där finns en god relation till medarbetaren,
              och där finns ofta väl utarbetade rutiner.
            </seg>
            <seg n="2b960406">
              Jag tror inte heller medfinansieringen blir ett bekymmer för
              Stora Enso Fors eller för andra större företag som har fungerande
              rutiner där människor kan få återkomma på deltid eller få rätt
              till rehabilitering. Många hänvisar till vår utfrågning och hävdar
              att den var en utskåpning av förslaget. Det genomgående temat
              vid vår utfrågning var att väldigt många ställde sig bakom förslaget.
            </seg>
            <seg n="c5f3f7e4">
              En som var väldigt tydlig, vilket jag uppskattade, var Johnny
              Johnsson, Svenska Företagsläkarföreningens ordförande. Han visade
              på flera goda exempel på hur man kan klara detta. Jag ska citera
              honom. Han sade: Skulle Sverige se ut som Stora Enso Fors, Skoghall
              eller Kvarnsveden skulle vi vara så där 150 miljarder rikare.
            </seg>
            <seg n="a4c21386">
              Nu är det inte riktigt så generösa med pengarna vi är i den här
              propositionen, men förslaget är väl tydligt. Med det förslag vi
              sätter i sjön kommer arbetsgivarna att få en sänkt sjukförsäkringsavgift.
              De kommer att slippa betala den tredje sjuklöneveckan som de kritiserat
              så hårt. Totalt innebär detta att över 2 miljarder kronor tillförs
              till arbetsgivarsektorn.
            </seg>
            <seg n="fe233764">
              Det är inte ökade kostnader för arbetsgivare. Det är en omfördelning
              av kostnaderna. Det är inte så att vi gör någon statsbudgetvinst
              på detta som kan läsas ut nästa eller nästnästa år. Den stora
              poängen är givetvis omfördelning av kostnader och att det sedan
              totalt sett kommer att leda till samhälleliga vinster.
            </seg>
            <seg n="9f65dcd4">
              Visst kommer vissa företag att få bekymmer med förslaget. Så
              är det. Det är de företag och organisationer som i dag inte alls
              bryr sig om att ha rutiner för sjukskrivningar eller erbjuda människor
              en möjlighet att kunna få rehabilitering. Det är någonting som
              är lagstadgat i dag. Jag behöver för den delen inte läsa upp arbetsmiljölagen
              för er.
            </seg>
            <seg n="17d59221">
              De kommer i och för sig att få sänkt sjukförsäkringsavgift. De
              kommer att slippa att betala tredje sjuklöneveckan. Men de kommer
              också att få förmånen att betala 15 % av sjukpenningskostnaderna,
              såvida de inte erbjuder den sjukskrivna möjlighet att komma tillbaka
              på deltid eller få en rehabilitering. Självklart kommer ett sådant
              förslag att ha effekt. Det blir ett tydligt incitament för att
              vara aktiv och göra det som Stora Enso Fors, Fresh eller många
              småföretag eller andra redan gör i dag.
            </seg>
            <seg n="3880e082">
              Vi kompletterar medfinanseringen med ett högkostnadsskydd om
              4 % av lönesumman och ett fribelopp på 12 000 kr. Därmed ser vi
              till att det finns ett skydd för tillfälligt höga kostnader. Det
              är viktigt inte minst för småföretagare. Vi kommer naturligtvis
              också att följa utvecklingen och se om det behövs korrigeringar
              i förslaget. Jag ser fram emot att ha en dialog med många av dem
              som nu varit oroliga inför det system vi sätter i sjön och se
              om det behövs förbättringar.
            </seg>
            <seg n="cffed7e3">
              Dessutom kommer inte arbetsgivarens medfinansieringsansvar att
              gälla för dem som omfattas av det särskilda högriskskyddet. Det
              är personer som riskerar återkommande eller längre sjukperioder
              på grund av kronisk sjukdom eller liknande. Även här slipper arbetsgivaren
              att betala medfinansieringen. Den senare delen det vet ni är vårt
              sätt att svara på den kritik som finns mot risken för selektering
              på arbetsmarknaden.
            </seg>
            <seg n="d4d766ee">
              Låt mig ändå vara tydlig här. Det är inte högriskskyddet som
              löser problemen med selektering eller diskriminering på arbetsmarknaden.
              Det påpekades tydligt av Handikappombudsmannen vid den utfrågning
              vi hade. Från borgerliga partier men också från Svenskt Näringsliv,
              Företagarna och andra organisationer har jag senaste månaderna
              hört en ständig oro och omsorg om människor med funktionshinder
              och svag ställning på arbetsmarknaden. Sällan har väl dessa grupper
              omhuldats så mycket som under debatten om förslaget.
            </seg>
            <seg n="7328c3a6">
              Jag tycker att det är glädjande, men det känns också förvånande.
              Samtidigt kan vi i dag se hur människor med funktionshinder diskrimineras
              på arbetsmarknaden. Vi kan se hur fackliga organisationer och
              handikapporganisationer vittnar om ett hårdare klimat för människor
              med funktionshinder under hela 90-talet.
            </seg>
            <seg n="7328568a">
              Om denna omsorg nu var allvarligt menad och det hoppas jag verkligen
              att den är kan vi kanske tillsammans medverka till att återställa
              anställningstryggheten och slippa se hur långtidssjukskrivna sägs
              upp först av alla vid varsel och omställningar. Flera av er här
              i de borgerliga partierna har medverkat till att försämra lagen
              om anställningsskydd genom att turordningsreglerna ändrades. Det
              har haft en tydlig effekt inte minst för människor med återkommande
              sjukskrivningar och funktionshinder.
            </seg>
            <seg n="4cfa01c4">
              Här har ni chansen att göra någonting gott. Handikappombudsmannen
              föreslog också följdriktigt lagstöd för krav på anpassningsåtgärder
              från arbetsgivarens sida. Han hänvisade till studier som visade
              att 100 000 personer i dag inte får det stöd på arbetsplatsen
              de har rätt till. Ni är varmt välkomna att föreslå stärkt anställningstrygghet
              och att återställa de försämringar som gjordes i turordningsreglerna.
              Det vore i sanning att gå från ord till handling för att undvika
              den diskriminering och selektering som finns för funktionshindrade
              i arbetslivet.
            </seg>
            <seg n="5b044f59">
              Avslutningsvis är jag övertygad om att åtminstone några företrädare
              för de borgerliga partierna här i dag kommer att ändra sig i den
              här frågan. Det kommer de inte att göra nu och inte innan valet,
              men så småningom. Precis som sina borgerliga kolleger i Norge
              kommer de att se att det nog finns en poäng att införa olika former
              av incitament i sjukförsäkringen inte bara för den enskilde utan
              också för arbetsgivaren.
            </seg>
            <seg n="f55c4505">
              Eftersom den ändrade inställningen sannolikt inte kommer före
              valet finns det ändå en poäng så här i halvtid att fundera på
              vad det samlade borgerliga alternativet skulle kunna vara. Vi
              har reformerat sjukskrivningsprocessen, infört avstämningsmöten
              och krav på rehabiliteringsutredningar. Vi har tillfört resurser
              till arbetsmiljöarbete och skyddsombudens utbildningar. Vi har
              gjort det möjligt för försäkringskassan, länsarbetsnämnd, kommuner
              och landsting att kunna organisera finansiell samordning och använda
              5 % av hela sjukpenningsanslaget för gemensamma rehabiliteringsinsatser.
              Det är nästan 2 miljarder kronor som finns till förfogande där.
            </seg>
            <seg n="1f84219d">
              Vi inför nu en medfinansiering i sjukförsäkringen. Vi kommer
              nästa år att återkomma med förslag som rör hur vi stärker och
              bygger upp en bättre företagshälsovård. Vi har dessutom förstatligat
              försäkringskassan så att vi får en samlad statlig myndighet på
              det här området. Vi tillför nu i budgeten 508 miljoner kronor
              i ökade anslag. Vi ser glädjande nog en minskning i tillströmningen
              till antalet sjukskrivna i försäkringen, vilket också är väldigt
              viktigt.
            </seg>
            <seg n="28c74675">
              Allt detta kanske inte resultaten, men alla förslagen har oppositionen
              protesterat mot och opponerat sig emot. Ibland har argumenten
              varit att regeringen inte gjort tillräckligt och att den är handlingsförlamad.
              Ibland har de gällt att det går för fort och att regeringen kommer
              med för många förslag på en enda gång. Alltsomoftast har det varit
              ett stort nej nej till nästan samtliga förslag! Man har sagt nej
              till Finsam, nej till att förstatliga försäkringskassan, nej till
              den tredje sjuklöneveckan och nu nej till kravet på medfinansiering.
              Däremot accepterar man glatt en medfinansiering eller ekonomisk
              drivkraft för den enskilde, som ska stå med en självrisk på 2040
              % genom sänkt ersättning.
            </seg>
            <seg n="cf7fb512">
              Den fråga som jag skulle vilja ställa innan jag står till förfogande
              för era eventuella frågor gäller samtliga högeralliansens partier:
              Hur låga kommer ersättningsnivåerna att bli? Kommer ni att gå
              med på Moderaternas 65 %? Med all respekt för övriga partier är
              Moderaterna ändå lika stort som de övriga borgerliga partierna
              tillsammans. Man kan väl tänka sig att de vid en eventuell borgerlig
              regering skulle ha visst inflytande över den frågan. Kommer ni
              att acceptera 65-procentiga ersättningsnivåer? Och framför allt:
              Blir det selektiva nivåer? Fredrik Reinfeldt har ju varit ute
              och talat om att vi nog bör undanta folk med stroke och cancer.
              Då kommer vi i ett läge där man beroende på diagnos ska ha olika
              försäkringsskydd. Från Centerpartiet har vi tidigare hört förslag
              om att man ska ha sämre sjukförsäkring om man inte har barn. Om
              man däremot har barn ska man ha ett högre ersättningsbelopp. Det
              här kallas selektiv välfärd, och inte generell välfärd. Är det
              den vägen vi ska gå? Det är min öppna retoriska fråga till högeralliansens
              partier.
            </seg>
            <seg n="5b17ae3b">
              Nu kommer jag till den sista frågan. Med tanke på engagemanget
              för människor med funktionshinder som har svårt att komma in på
              arbetsmarknaden är jag oerhört oroad över detta. Jag ser den hårdnande
              pressen i arbetslivet, inte bara i Sverige utan i hela Västeuropa.
              Jag är givetvis inte heller alldeles säker på i vilken utsträckning
              sjukförsäkringssystemen har förutsättningar att helt och hållet
              hantera detta. Men är ni då beredda att stärka anställningstryggheten
              för människor på arbetsmarknaden? Kan ni se till att man inte
              vid rationaliseringar och omställningar gör sig av med människor
              som är långtidssjukskrivna eller har funktionshinder, utan att
              det är de traditionella reglerna om turordning som gäller? Ni
              har ju tidigare medverkat till en försämring av anställningstryggheten.
              Nu har ni chansen att återta detta.
            </seg>
            <seg n="10896cba">
              Ni är välkomna att svara på frågorna. Jag tycker att förslaget
              om medfinansiering är en viktig del i att stärka arbetslinjen
              i socialförsäkringen. Arbete är egentligen grunden för hela välfärdssystemet,
              så jag hoppas och tror att detta är ett förslag som kommer att
              stärka både rättvisan i landet och, framför allt, människors möjligheter
              att komma tillbaka i arbete efter en tids sjukskrivning.
            </seg>
          </u>
          <note type="speaker" n="65b80b3b">
            Anf. 7 BIRGITTA CARLSSON (c) replik:
          </note>
          <u who="birgitta_carlsson_2f4bda" xml:id="i-823da14cc958270f-1" n="bf3ca7f7">
            <seg n="765425af">
              Herr talman! Man får alltså inte kritisera framstående socialdemokrater
              för deras åsikter eller brist på åsikter. Då hånar man dem. Jag
              tycker att det enbart är ett försök från Tomas Eneroths sida att
              få fokus på någonting annat än vad debatten egentligen handlar
              om att skjuta över kostnader som i dag inryms i socialförsäkringssystemet
              på våra svenska företag.
            </seg>
            <seg n="2f9257a6">
              Tomas Eneroth pratar sig varm för sin omsorg om alla de människor
              som genom förslaget kommer att få det bra mycket svårare på arbetsmarknaden.
              Jag tycker att jag tydliggjorde vad jag tycker i mitt anförande,
              och jag tror inte alls att det som Tomas Eneroth visar här kommer
              att innebära några förbättringar i det förslag som regeringen
              har lagt fram.
            </seg>
            <seg n="99a2809f">
              Han ställde också frågor tillbaka till oss om vi vill återställa
              turordningsreglerna. Tomas Eneroth vet mycket väl om att det var
              viktigt för företagen att inte alltid följa principen sist in
              först ut. Det fanns många företag som var starkt beroende av senare
              anställd personal. På de arbetsplatser som jag känner till har
              det inte alls berott på att människor har varit för mycket sjuka
              eller handikappade att de har fått gå. Det har berott på att företagen
              har behövt ha de personer som är en viktig kugge i maskineriet
              trots att de har blivit anställda senare. Det är viktigt att det
              fungerar på företagen. Det förslag som föreligger i dag tycker
              vi är bra. Det handlar om två personer, och jag tycker inte att
              det finns någon anledning att återställa detta.
            </seg>
            <seg n="aa961ecc">
              När det gäller ersättningsnivåerna har vi ett förslag som jag
              tycker är bra. De personer som har ett försörjningsansvar för
              barn ska inte drabbas. Mycket annat i samhället i dag andra bidrag
              och så vidare påverkas ju av och beror på människors försörjningsansvar.
            </seg>
          </u>
          <note type="speaker" n="f0390c90">
            Anf. 8 TOMAS ENEROTH (s) replik:
          </note>
          <u who="tomas_eneroth_86d11b" xml:id="i-2bfe4301ab70430d-1" n="783c4ff8">
            <seg n="ea34d38a">
              Herr talman! Vi får väl läsa protokollet. Jag uppfattade Birgitta
              Carlssons anförande som relativt raljerande över både Anna Hedborg
              och Wanja Lundby-Wedin. Angrip gärna deras åsikter det är helt
              okej! Men raljera inte över dem på det sättet. Det var punkt ett.
            </seg>
            <seg n="cf4a993c">
              När det gäller punkt två så skjuter vi inte över kostnaderna
              på arbetsgivarna. Det är en omfördelning; det är 2 miljarder som
              direkt tillförs arbetsgivarkollektivet och sedan omfördelas resurserna
              mellan dem som har låg sjukfrånvaro och dem som i dag har hög
              sjukfrånvaro.
            </seg>
            <seg n="5dfafff6">
              Punkt tre handlar om anställningstryggheten. Detta är intressant.
              Jag får regelbundna rapporter om att vid varsel och omställningar
              är det människor som är sjukskrivna ofta eller som har funktionshinder
              som man oftast vill plocka undan. Själva poängen med försämringen
              av turordningsreglerna var ju just att inte gå på turordningen
              utan att plocka undan några. Därmed öppnas en möjlighet, och den
              har utnyttjats på arbetsmarknaden, att kunna undanta så att människor
              med funktionshinder är de som i stället blir av med jobbet. Om
              man verkligen vill värna dessa grupper så har man möjlighet att
              återta den försämring av anställningstryggheten som detta innebär,
              inte minst på mindre arbetsplatser.
            </seg>
            <seg n="138134af">
              Sedan kommer vi till principen om barnlösa. Visst finns det delar
              i våra trygghetssystem där man premierar människor med barn genom
              generella barnbidrag och liknande, men i socialförsäkringen har
              vi hittills aldrig haft en princip där vi säger att vi beaktar
              människors ersättningsnivåer olika beroende på försörjningsbörda.
              Här skulle vi då ha ett system där människor som är barnlösa får
              en lägre sjukpenning än människor som har barn. Jag har mycket
              svårt att se att det ska vara socialförsäkringen och försäkringsskyddet
              som ska vara del av den diversifieringen. Det bör rimligtvis vara
              andra samhälleliga stödsystem. Vilka signaler sänder Centern i
              ett läge där vi vet att vi behöver ökat barnafödande när man säger
              att barnlösa ska få sämre sjukpenning? Jag tycker att det är en
              underlig princip att föra in i sjukförsäkringen.
            </seg>
          </u>
          <note type="speaker" n="efca2b19">
            Anf. 9 BIRGITTA CARLSSON (c) replik:
          </note>
          <u who="birgitta_carlsson_2f4bda" xml:id="i-823da14cc958270f-2" n="bf3ca7f7">
            <seg n="a18356bf">
              Herr talman! Jag kan lyfta upp en fråga till som Tomas Eneroth
              pratade sig varm för. Det gällde det här med att man kan bli undantagen
              om man är sjuk. Bara för några månader sedan visade det sig i
              en undersökning att 102 personer var undantagna när det gäller
              arbetsgivarinträdet. Vad är det i detta förslag som kommer att
              göra att det blir fler personer som får nytta av detta?
            </seg>
            <seg n="1c9cc3a8">
              När det gäller ersättningsnivåerna så är det inget obekant för
              Tomas Eneroth att vi förordar en grundtrygghetsmodell i vårt socialförsäkringssystem.
              Vi ska ha en grundtrygghet som är lika för alla, och sedan kan
              man försäkra upp sig själv i det förslag som vi har beroende på
              vilken ersättning man vill ha. Det handlar faktiskt om omsorg
              om de kostnader som vi ändå har. När vi är uppe i 120 miljarder
              för förtidspensioneringar och sjukförsäkringar är det viktigt
              att vi har förslag som innebär rejält minskade kostnader på det
              området. Detta slår ju ut så mycket annan verksamhet i vårt land
              i dag, och vi skulle kunna använda pengarna till mycket bättre
              saker. Jag ser fram emot klokare förslag än det som vi har fått
              i dag. Som jag nämnde i mitt anförande hoppas jag verkligen också
              att det kommer att dras tillbaka när det visar sig att det inte
              får de effekter som man hade trott.
            </seg>
          </u>
          <note type="speaker" n="cf92ddad">
            Anf. 10 TOMAS ENEROTH (s) replik:
          </note>
          <u who="tomas_eneroth_86d11b" xml:id="i-2bfe4301ab70430d-2" n="783c4ff8">
            <seg n="d2f98fdc">
              Herr talman! Jag tror att det kommer att bli en ökad användning
              av högriskskyddet. Det är inte tillräckligt känt; det är den erfarenhet
              som jag har haft. Jag tror att det kommer att bli ett ökat intresse
              för detta.
            </seg>
            <seg n="b8cda36c">
              Birgitta Carlsson säger något väldigt intressant. Centern förespråkar
              alltså en grundtrygghetsmodell, det vill säga en lägre generell
              ersättningsnivå där man sedan ska försäkra upp sig själv. Vi har
              den tydliga erfarenheten av detta från andra länder i Europa att
              det är just människor med funktionshinder, med svag ställning
              på arbetsmarknaden, med diabetes, med ärftliga sjukdomar eller
              tidiga handikapp som inte får möjligheten att teckna försäkringarna.
              Vi vet allihop vad som hände när vi i mitten på 90-talet hade
              sänkta ersättningsnivåer. Då var det många som ville teckna privata
              försäkringar, men försäkringsbolagen nekade dem. De var inte lönsamma;
              de skulle hälsoprövas. Flera klarade inte av den hälsoprövningen.
              Vad händer med generell välfärd när man hänvisar stora grupper
              i samhället till kompletterande privata försäkringar? Risken att
              klyftorna ökar är uppenbar. Det blir inte vår gemensamma finansiering
              för människor som har olika risker, utan du betalar för dig själv.
              Det är budskapet. Det innebär att man står där inför försäkringsbolaget
              med sin sjukdomshistorik och sina handikapp och ska försöka förhandla
              om premiens storlek. Jag gillade inte förslag om ökade privata
              försäkringsmodeller. Jag gillar inte grundtrygghetsmodellerna.
              Detta kommer vi gärna att ta en ideologisk strid om med Centerpartiet.
            </seg>
          </u>
          <note type="speaker" n="d031818c">
            Anf. 11 LINNÉA DARELL (fp) replik:
          </note>
          <u who="linnea_darell_51713a" xml:id="i-33cd11997ad23f4e-1" n="d2cb8817">
            <seg n="38b6bb8c">
              Herr talman! Tomas Eneroth säger att det är kvinnor som slås
              ut och att det är belastningsskadorna som är den stora orsaken.
              Så har det ju varit ända fram till nu, när Arbetsmiljöverket för
              några veckor sedan redovisade sin årliga undersökning. Där konstaterar
              man att 40 % av sjukskrivningarna är arbetsrelaterade. Man säger
              att den näst vanligaste orsaken till besvären hos kvinnor är belastningsskador
              beroende på arbetsställningar och tunga lyft. Jämfört med föregående
              år är det en signifikant nedgång. Däremot är det en fördubbling
              sedan knappt tio år tillbaka av stress och andra psykiska påfrestningar
              hos kvinnor.
            </seg>
            <seg n="d9d2264d">
              Vi vet att de allra flesta kvinnor som är sjukskrivna finns i
              den offentliga sektorn. Mot bakgrund av den här rapporten från
              Arbetsmiljöverket och den kunskap vi har sedan tidigare är det
              väl rimligt att tycka att kommuner och landsting borde få behålla
              den skatt man tar in och de statsbidrag man får efter beslut i
              den här kammaren för att se till att arbetsmiljön blir bättre.
            </seg>
            <seg n="08ebca51">
              60 % av sjukfrånvaron beror på situationer utanför arbetsmarknaden,
              men om man tar de 40 % som är arbetsrelaterade beror de förmodligen
              på att kvinnor är ganska pressade i sin arbetssituation. Det har
              varit besparingar och indragningar. Jag vet exempel på kommuner
              där det förslag som vi diskuterar i dag kommer att kosta 5 miljoner.
              Då är min fråga till Tomas Eneroth: Vore det inte bättre att dessa
              5 miljoner fick användas till 1520 underskötersketjänster i äldreomsorgen?
            </seg>
          </u>
          <note type="speaker" n="8bf32e7b">
            Anf. 12 TOMAS ENEROTH (s) replik:
          </note>
          <u who="tomas_eneroth_86d11b" xml:id="i-2bfe4301ab70430d-3" n="783c4ff8">
            <seg n="d3927b7c">
              Herr talman! Detta är intressant, Linnéa Darell. Jag noterade
              också rapporten som tyder på att nu har belastningsskador trillat
              ned på andra plats och stress ligger på första. De har ju tävlat
              om att ligga överst på listan. Någon har till och med här i debatten
              hänvisat till att slalom och benbrott skulle vara den stora ohälsorisken.
              I en debatt som jag hade med företrädare för Svenskt Näringsliv
              var det plastikoperationer som var det stora bekymret. Vi bör
              komma ihåg att den dominerande ohälsoorsaken och sjukskrivningsorsaken
              är stress som har fördubblats, och det påpekade Linnéa Darell
              mycket riktigt. Men även belastningsskador är en stor orsak.
            </seg>
            <seg n="80502af1">
              Om jag skulle ge mig på en gissning varför belastningsskadorna
              har minskat tror jag inte att det har att göra med att arbetsmiljön
              blivit radikalt förbättrad. Det har snarare att göra med att flera
              av de äldre kvinnor som har arbetat i den typen av yrken nu har
              fått sjukersättning och förtidspension och inte längre är kvar
              på arbetsmarknaden. Det är också en sorglig utveckling. Vi kan
              konstatera att den faktiska pensionsåldern har sänkts. För de
              offentliga arbetsgivarna, för många kommuner, kommer det här systemet
              att ha tydliga effekter. Det är precis som Linnéa Darell påpekar.
            </seg>
            <seg n="c669a1ee">
              För kommunerna i Kronobergs län som jag kommer ifrån är inte
              detta någon stor pålaga eftersom de har ett väl fungerande arbete
              med sjukskrivningar. De ser till att människor får goda möjligheter
              att komma tillbaka. För vissa kommuner kommer detta att bli kännbart.
              Jag tycker att det vore en väldigt defensiv linje att tro att
              man löser det genom att anställa några fler. Det är väl ungefär
              detsamma som att strunta i de människor som i dag är anställda
              i kommunen och som är sjukskrivna. Det vettigaste sättet borde
              väl vara att göra bådadera, dels skjuta till resurser till kommunen,
              vilket vi gör i budgeten, dels se till att kommunen, precis som
              alla andra arbetsgivare, tar sitt ansvar och inte accepterar att
              undersköterska efter undersköterska får gå från arbetet utsliten.
              Jag tycker att det är ett av de viktigaste förslagen vi kan genomföra.
            </seg>
            <seg n="659058d2">
              Men hur var det med anställningstryggheten för människor som
              är funktionshindrade, Linnéa Darell?
            </seg>
          </u>
          <note type="speaker" n="4fe90e54">
            Anf. 13 LINNÉA DARELL (fp) replik:
          </note>
          <u who="linnea_darell_51713a" xml:id="i-33cd11997ad23f4e-2" n="d2cb8817">
            <seg n="f0b8a1f4">
              Herr talman! Jag tycker fortfarande, trots Tomas utläggning om
              hur det här slår, att det bästa sättet att stödja kommuner och
              landsting är att se till att de slipper betala tillbaka en del
              av statsbidragen i form av 15 % på sjukskrivningarna.
            </seg>
            <seg n="8f039497">
              När det gäller Tomas frågor om vår politik konstaterar jag att
              han inte har läst våra motioner. I så fall skulle han inte vara
              okunnig om att vi inte föreslår sänkt ersättningsnivå i sjukförsäkringen.
              Vi har inte heller sagt nej till Finsam. Är det något vi säger
              ja till är det väl Finsam, men det ska vara ett Finsam som är
              till nytta. Vi skriver också i våra motioner att vi vill ha ett
              utvecklat Finsam. Vi tycker att finansiell samordning också är
              den form som har diskuterats bland annat av Landstingsförbundet
              om att ge sjukvården drivkrafter. Där skulle det vara till nytta
              med drivkrafter för att tillsammans med sjukförsäkringen hålla
              tillbaka sjukskrivningarna eller sänka antalet sjukskrivningar.
              Vi är för ett Finsam värt namnet, och vi är för en sjukförsäkringsnivå
              på 80 %.
            </seg>
          </u>
          <note type="speaker" n="15606fac">
            Anf. 14 TOMAS ENEROTH (s) replik:
          </note>
          <u who="tomas_eneroth_86d11b" xml:id="i-2bfe4301ab70430d-4" n="783c4ff8">
            <seg n="644d76d4">
              Herr talman! Jag är mycket väl medveten om att Folkpartiet vill
              ha en sjukpenningnivå på 80 %. Det jag frågade, med tanke på Folkpartiets
              opinionsställning och relationen till Moderaterna, som ändå är
              större än de övriga tre borgerliga partierna gemensamt, var om
              det kommer att innebära att ni sedan viker er när det gäller att
              skapa en samlad högerallianspolitik och gå med på sänkta ersättningsnivåer.
              Svaret är intressant. Tidigare har vi fått svar från Leijonborg
              att han inte tänker vika sig. Det innebär automatiskt att finansieringen
              av moderata skattesänkningar försvinner.
            </seg>
            <seg n="3810eb4c">
              Om det är så att Folkpartiet håller på att ändra sig och börjar
              ge efter för att, inom ramen för högeralliansens arbetsgrupper,
              kunna acceptera sänkta ersättningsnivåer, uppstår ju ett nytt
              politiskt läge. Det var därför jag ställde frågan.
            </seg>
            <seg n="62e73e48">
              Jag noterade att Linnéa Darell har varit positiv till förslaget
              om Finsam. Men jag noterade också att man ändå inte tyckte att
              förslaget var bra när vi debatterade frågan i kammaren. Man vill
              ha en annan modell eller i en annan riktning. Det har jag respekt
              för. Låt oss återkomma till debatten om finansiell samordning.
            </seg>
            <seg n="388d088b">
              Jag tycker att det är angeläget att de nästan 2 miljarder i sjukpenningsanslaget
              som vi har avsatt för samordningsinsatser ska användas. Jag tycker
              att det är viktigt att kommuner, landsting, försäkringskassor
              och länsarbetsnämnder antar den utmaningen. Låt oss gemensamt
              se till att de gör det.
            </seg>
            <seg n="686a3c35">
              Avslutningsvis vill jag återigen säga: Låt inte de kommunanställda
              som är sjukskrivna fortsätta att vara sjukskrivna länge utan att
              någon insats görs med argumentet från Linnéa Darell att man i
              stället ska skjuta till resurser. Vi måste se till att även kommunerna
              tar det ansvar man förväntas göra som arbetsgivare, nämligen att
              erbjuda de sjukskrivna rehabilitering och en möjlighet att komma
              tillbaka. Då slipper man också sin medfinansiering på 15 %.
            </seg>
          </u>
          <note type="speaker" n="e7672a50">
            Anf. 15 ANNA LILLIEHÖÖK (m) replik:
          </note>
          <u who="anna_lilliehook_3d83e8" xml:id="i-f86d810a414ab373-1" n="285f13d9">
            <seg n="5f3f2bb2">
              Herr talman! Jag vill fråga Tomas Eneroth hur arbetsgivare ska
              kunna påverka sjukskrivningsprocessen. Hur ska det gå till? I
              sitt anförande hänvisade han till försäkringskassan och avstämningsmöten
              och rehabiliteringsarbete i försäkringskassorna.
            </seg>
            <seg n="83adb929">
              Vid vår hearing sade Johnny Johnsson att han såg det som ett
              stort problem att försäkringskassan nu ska bestämma när rehabiliteringen
              ska genomföras och hur den ska gå till. Åtminstone i hans fall
              riskerar detta tvärtom att fördröja rehabiliteringen ordentligt.
            </seg>
            <seg n="48d6f20b">
              Arbetsgivarna behöver verktyg för att kunna vara med i sjukskrivningsprocessen.
              Hur anser Tomas Eneroth att det ska gå till?
            </seg>
          </u>
          <note type="speaker" n="ddfd6620">
            Anf. 16 TOMAS ENEROTH (s) replik:
          </note>
          <u who="tomas_eneroth_86d11b" xml:id="i-2bfe4301ab70430d-5" n="783c4ff8">
            <seg n="5c243284">
              Herr talman! Johnny Johnsson sade väldigt mycket. Han visade
              på direkta erfarenheter av hur det går till och hur man faktiskt
              gör. Han visade hur Stora Enso Fors och andra företag lyckas i
              dag trots att det uppenbarligen enligt Anna Lilliehöök ska vara
              så väldigt svårt att ha ett fungerande samarbete med försäkringskassan.
              Där lyckas man. Där når man goda resultat. Min egen erfarenhet
              av att ha lett precis ett sådant projekt är också att vi nådde
              goda resultat eftersom vi hade ett väl fungerande samarbete med
              såväl försäkringskassan som fackliga organisationer och företagshälsovård.
              Jag är inte så oroad på den punkten. Det som oroar mig är att
              vi skulle acceptera en utveckling där arbetsgivare kan röja i
              sjukskrivningssekretessen. Den utvecklingen vill jag inte ha.
            </seg>
            <seg n="0548d0dc">
              Jag tycker att Johnny Johnsson genom sina exempel gav en god
              beskrivning av hur väl det skulle kunna fungera.
            </seg>
            <seg n="f5e04762">
              Eftersom Moderaterna är de som hårdast av alla har talat för
              att vi inte ska ha några drivkrafter för arbetsgivarna utan snarare
              ha drivkrafter enbart för den enskilde vill jag ställa en fråga
              tillbaka: Hur tror Anna Lilliehöök att människor som får ytterligare
              sänkt sjukersättning ned till 65 % reagerar? Blir de friskare?
              Ökar incitamenten att komma tillbaka? Vad är det som gör att en
              människa som har en svår sjukdom eller behöver genomgå rehabilitering
              känner: Nu får jag sänkt ersättning. Nu vill jag verkligen komma
              tillbaka i arbetet.
            </seg>
            <seg n="33499f16">
              När kommer listan på vilka diagnoser det i så fall är som ska
              undantas? Fredrik Reinfeldt har talat om cancer och stroke, men
              det lät på Reinfeldts uttalande som om fler diagnoser ska med
              på listan. Vilka mer är det som ska undantas från Moderaternas
              kraftiga besparingar i sjukpenningen?
            </seg>
          </u>
          <note type="speaker" n="c8cbf4cd">
            Anf. 17 ANNA LILLIEHÖÖK (m) replik:
          </note>
          <u who="anna_lilliehook_3d83e8" xml:id="i-f86d810a414ab373-2" n="285f13d9">
            <seg n="9d4df0cc">
              Herr talman! Jag vill naturligtvis återupprepa frågan till Tomas
              Eneroth: Vilka verktyg har arbetsgivare att påverka sjukskrivning?
              Stora Enso och Johnny Johnsson, som är en utmärkt företagsläkare
              med god övertalningsförmåga, övertalar faktiskt många av dem som
              har sjukskrivit sig till exempel för att de har en alltför stor
              konflikt mellan arbetet och de fritidsåtaganden de har att komma
              tillbaka till jobbet. Så jobbar han.
            </seg>
            <seg n="8725d0b6">
              Hur kan en vanlig arbetsgivare som kanske inte har Johnny Johnsson
              som redskap få veta hur han ska rehabilitera när han inte vet
              vilken sjukdom den anställde har?
            </seg>
            <seg n="7ef9fce3">
              Hur ska vi ge arbetsgivarna redskap? Det är en seriös och grundläggande
              fråga. Om de inte har några redskap faller ju hela förslaget.
              Det är därför arbetsgivarna känner sig så övergivna av regeringen,
              som jag ser det. De kan inte påverka.
            </seg>
            <seg n="796c9fd2">
              Jag återkommer till frågan om den enskildes drivkrafter, något
              som Johnny Johnsson också påpekade är väldigt viktigt.
            </seg>
            <seg n="ed5f0efe">
              Jag vill först få ytterligare ett svar av Tomas Eneroth på frågan:
              Hur ska arbetsgivare kunna påverka sjukskrivningen och få tillbaka
              den sjukskrivne till jobbet om man inte har tillgång till Johnny
              Johnssons utmärkta retoriska förmåga?
            </seg>
          </u>
          <note type="speaker" n="2f60aab4">
            Anf. 18 TOMAS ENEROTH (s) replik:
          </note>
          <u who="tomas_eneroth_86d11b" xml:id="i-2bfe4301ab70430d-6" n="783c4ff8">
            <seg n="17238a91">
              Herr talman! Det är ju inte så att Johnny Johnssons retorik är
              det enda verktyg man använt på Stora Enso Fors. Det är rutiner
              som har att göra med dels en fungerande företagshälsovård, vilket
              vi tyvärr kan notera att många företag ännu inte har, dels att
              man erbjuder människor möjlighet att komma tillbaka på deltid.
              Man ser vikten av att upprätthålla relationen med arbetsplatsen,
              det vill säga att man inte accepterar att människor är borta länge
              utan att man ska komma tillbaka om det till en början så bara
              är för att fika och sedan kunna komma tillbaka.
            </seg>
            <seg n="ab6c344c">
              Det är viktigt att man har avstämningssamtal. Det är därifrån
              vi har fått inspirationen till att mer reglera möjligheten till
              avstämningssamtal. Det är också viktigt att man gör ordentliga
              rehabiliteringsutredningar och tittar på arbetsförmågan.
            </seg>
            <seg n="b47a58e5">
              Verktygen finns där. Det säger Johnny Johnsson också i utfrågningen
              i riksdagen. Det finns goda möjligheter att göra det. Jag tror
              att också en moderat har respekt för att vi inte tycker att det
              är alldeles okomplicerat att lätta på sjukskrivningssekretessen
              med hänvisning till människors integritet.
            </seg>
            <seg n="a07f3f26">
              Min direkta erfarenhet är inte att det är det stora bekymret.
              Kom ihåg att det stora bekymret är belastningsskador och människor
              med stress. Det är där den stora volymen arbetsrelaterad ohälsa
              ligger. Det är där det finns goda möjligheter att göra något.
            </seg>
            <seg n="018de4cb">
              Jag noterar att Moderaterna inte svarar på frågan om vilka diagnoser
              som undantas. Vi kommer att fortsätta att ställa den frågan vid
              väldigt många tillfällen eftersom det är angeläget att folk får
              besked om vad som kommer att bli högeralliansens politik framöver.
              Moderaterna är ju det dominerande partiet i det borgerliga blocket.
            </seg>
          </u>
          <note type="speaker" n="8b0a359d">
            Anf. 19 SVEN BRUS (kd) replik:
          </note>
          <u who="sven_brus_ffd953" xml:id="i-89872a7805a59714-1" n="11de7d98">
            <seg n="48312371">
              Herr talman! Tomas Eneroth hemfaller åt samma taktik som statsrådet
              Hans Karlsson gjorde när vi remissdebatterade det här förslaget,
              nämligen att försöka vända debatten ifrån det det handlar om till
              någonting annat. Jag förstår att det inte är speciellt muntert
              att behöva försvara det här förslaget.
            </seg>
            <seg n="69b22740">
              Jag ska kort svara på frågan om nivåerna.
            </seg>
            <seg n="39e7cab2">
              Kristdemokraterna har varit väldigt tydliga när det gäller vilken
              nivå vi vill ha i sjukförsäkringen. Jag är inte speciellt orolig
              för hur vi ska kunna hantera det i en borgerlig allians. Jag har
              inget minne av att de partier som nu talar sig samman kring budget
              och andra frågor för den debatten här i kammaren. Det tycker jag
              inte att vi heller behöver göra. Men, som sagt, jag är inte orolig
              för utfallet.
            </seg>
            <seg n="aa10eb78">
              Om Tomas Eneroth ursäktar skulle jag vilja vända tillbaka till
              det som debatten handlar om i dag.
            </seg>
            <seg n="5c10a482">
              Det föreligger en uppenbar målkonflikt mellan regeringens ambitioner
              att öppna arbetsmarknaden och göra den tillgänglig för flera och
              det förslag som ligger här i dag. Att den målkonflikten föreligger
              bejakade till och med statssekreteraren vid vår utfrågning.
            </seg>
            <seg n="82fc155c">
              Med ena handen vill regeringen öppna arbetsmarknaden, med den
              andra handen stänger man den. Även om vi kan ha en selektiv hörsel
              på en utfrågning var ju ändå budskapet att det får den här effekten
              entydigt och tydligt från handikapporganisationerna, från Kommun-
              och Landstingsförbunden och många andra.
            </seg>
            <seg n="47711f15">
              Jag skulle vilja att Tomas Eneroth här och nu kommenterade det
              förhållandet. Målkonflikter kan uppstå i det politiska arbetet,
              men i det här fallet går regeringen faktiskt med öppna ögon in
              och skapar målkonflikten. Hur kan detta försvaras?
            </seg>
          </u>
          <note type="speaker" n="5f9306db">
            Anf. 20 TOMAS ENEROTH (s) replik:
          </note>
          <u who="tomas_eneroth_86d11b" xml:id="i-2bfe4301ab70430d-7" n="783c4ff8">
            <seg n="f182e736">
              Herr talman! Att vi har selektiv hörsel vid hearingarna noterar
              jag i flera anföranden.
            </seg>
            <seg n="33ffaf0d">
              Vi vänder inte debatten genom att undvika att prata om vårt förslag,
              men vi känner skyldighet som politiker att peka på alternativen.
              Jag känner lite frustration över att vi under två års tid har
              haft borgerliga företrädare som har sagt nej, nej och åter nej
              till många av de förslag vi presenterar men är väldigt sega med
              att komma med egna förslag. När vi frågar vad alternativen är
              svarar man: Vi kommer inte att här föra en öppen diskussion om
              vilka ersättningsnivåer det blir. Det gör vi i stängda arbetsgrupper.
            </seg>
            <seg n="d5f43ba3">
              Det tycker jag är bekymmersamt. Jag skulle vilja att ni mer öppet
              redovisade vilken politik högeralliansen kommer att föra. Vi i
              samarbetspartierna gör ju det genom att lägga förslag som vi gemensamt
              står upp för här i riksdagen.
            </seg>
            <seg n="2bfca5a5">
              Målkonflikten finns. Den skapas inte av detta förslag. Målkonflikten
              har funnits under lång tid. Den är väldigt tydlig. Jag är bekymrad
              över hur arbetsmarknaden under hela 1990-talet och framöver har
              sett ut för människor som har svag ställning, inte minst på grund
              av funktionshinder. Därför kommer vi så småningom med en arbetslivsproposition
              som tittar på inte minst hur lönebidragsinstrumentet ska kunna
              användas i bättre utsträckning.
            </seg>
            <seg n="53ebbd34">
              Vi kommer också, vilket jag har påpekat tidigare, att följa upp
              reformen och se på effekterna. Det är oerhört viktigt.
            </seg>
            <seg n="b6514f56">
              Om man nu visar den omsorgen det är jag övertygad om att Sven
              Brus också gör hur är det då med anställningstryggheten för människor
              som har en svag ställning på arbetsmarknaden?
            </seg>
            <seg n="ef582de1">
              Sven Brus är ju delansvarig för att försämra anställningstryggheten
              för människor. Effekten blir vid omställningar att människor som
              är sjukskrivna sägs upp. Människor som är funktionshindrade sägs
              upp. Vore det inte rätt att återta försämringen i anställningstryggheten
              och turordningsreglerna och visa att ni inte accepterar att människor
              med en svag ställning på arbetsmarknaden ska vara de som plockas
              undan vid omställningar, utan att det är sist in först ut och
              lokala fackliga förhandlingar som gäller?
            </seg>
          </u>
          <note type="speaker" n="e9f13400">
            Anf. 21 SVEN BRUS (kd) replik:
          </note>
          <u who="sven_brus_ffd953" xml:id="i-89872a7805a59714-2" n="11de7d98">
            <seg n="f620e486">
              Herr talman! Jag behöver inte förbruka min korta talartid med
              att upprepa det svar som Birgitta Carlsson gav på den frågan tidigare.
              Jag tycker att det var utmärkt beskrivet.
            </seg>
            <seg n="1ee17ef2">
              Tomas Eneroth säger att de samarbetspartier som i dag står bakom
              regeringspolitiken för samtal och sedan redovisar sina förslag
              här i kammaren. Det jag sade var att de samtalen inte förs här
              i kammaren. Vi tänker inte heller föra samtal här i kammaren.
              Vi kommer också att redovisa våra förslag. Jag är inte alls orolig
              för innehållet i dem.
            </seg>
            <seg n="8c4b9614">
              Jag går trots allt, med en dåres envishet, tillbaka till dagens
              fråga.
            </seg>
            <seg n="58abc9d3">
              Nu läggs ett förslag som innebär en målkonflikt. Tomas Eneroth
              säger att målkonflikten inte uppstår här. Nej, det gör den förvisso
              inte, men den förstärks. Den förstärks alldeles tydligt genom
              det här förslaget.
            </seg>
            <seg n="146ccecf">
              Om man nu ska få ett genomslag för ett sådant här förslag krävs
              väl ändå ett slags tilltro till det hos dem som närmast berörs?
              Tomas Eneroth säger att det sker en omfördelning i arbetsgivarkollektivet.
              Det här är ingen ytterligare pålaga. Det är en omfördelning. Är
              det så att 85 % av arbetsgivarna över huvud taget inte har förstått
              att denna omfördelning sker? Man är ju så oerhört skeptisk till
              förslaget och har inte tilltro till det.
            </seg>
            <seg n="0634b777">
              Menar Tomas Eneroth att man inte har förstått det, och menar
              han att det ska få genomslag och effekt när i stort sett alla
              arbetsgivare tvivlar på det? Vad är förutsättningarna för att
              detta ska få genomslag?
            </seg>
          </u>
          <note type="speaker" n="fd8ca74c">
            Anf. 22 TOMAS ENEROTH (s) replik:
          </note>
          <u who="tomas_eneroth_86d11b" xml:id="i-2bfe4301ab70430d-8" n="783c4ff8">
            <seg n="93c082da">
              Herr talman! De där 85 procenten kommer från en opinionsundersökning.
              I opinionsundersökningar kan man ställa frågor så att man får
              precis de svar man känner för.
            </seg>
            <seg n="676a8c90">
              I den dialog vi haft under de här månaderna med företagare och
              företrädare för olika organisationer på arbetsgivarsidan är det
              också uppenbart att man ibland inte heller läst förslaget. Man
              har inte haft klart för sig att vi sänker sjukförsäkringsavgiften
              eller att man blir kompenserad genom att vi tar bort tredje sjuklöneveckan.
              Man har bara sett att det blir en pålaga i form av medfinansiering.
              Det är klart; är det den selektiva information man har fått kan
              jag förstå att man blir upprörd.
            </seg>
            <seg n="28ef0784">
              Jag träffar väldigt många långtidssjukskrivna när jag är ute,
              inte bara arbetsgivare eller fackliga organisationer. Där har
              jag fått starkt gensvar för de här förslagen. De säger: Vad bra!
              Nu får vi äntligen möjlighet att komma tillbaka.
            </seg>
            <seg n="ffad559d">
              Man kan ju ta de här 15 procenten och räkna ut hur mycket pengar
              det kostar för arbetsgivarna att inte göra någonting. De resurserna
              kan man använda i aktiva åtgärder för att faktiskt komma tillbaka.
            </seg>
            <seg n="1b47668b">
              Nu har inte Sven Brus rätt till någon ytterligare replik, men
              den motfråga jag annars skulle ha ställt var just om inte Sven
              Brus faktiskt känner att vi med detta förslag ändå ger en drivkraft
              som gör att sjukskrivna får rätten att komma tillbaka. Det är
              nämligen vad jag känner.
            </seg>
            <seg n="6bf152ad">
              Låt oss följa upp förslaget! Låt oss se hur det kommer att gå!
              Jag är övertygad om att flera av er kommer att tycka att detta
              är ett bra förslag framöver eftersom det så tydligt talar om det
              ansvar man i dag redan har rehabiliteringsansvaret och ansvaret
              att ha en god arbetsmiljö. Att det kommer att leda till både mänskliga
              och samhällsekonomiska vinster är jag också övertygad om.
            </seg>
          </u>
          <note type="speaker" n="464d94d2">
            Anf. 23 ULLA HOFFMANN (v):
          </note>
          <u who="ulla_hoffmann_d0ba38" xml:id="i-636366e0bf091c6d-0" n="b1c6fc95">
            <seg n="a9bb0a08">
              Fru talman! Vi har tidigare haft en remissdebatt om de ekonomiska
              drivkrafterna. Vänsterpartiet har inte funnit anledning att ändra
              uppfattning trots den kampanj som Svenskt Näringsliv har bedrivit.
              Vårt svar till Svenskt Näringsliv blir också detsamma som till
              de borgerliga partierna.
            </seg>
            <seg n="515a3885">
              Svensk arbetsmarknad har genomgått en omfattande strukturomvandling
              de senaste årtiondena. Tidigare fanns det ofta reträttarbetsplatser
              som personer med viss nedsatt arbetsförmåga fick tillgång till.
              Med outsourcing , privatiseringar och ökat konkurrenstryck har
              utrymmet för personer med nedsatt arbetsförmåga minskat. Stödfunktioner
              har lagts ut på entreprenad och då blivit kärnverksamhet i ett
              annat företag med nya prestationskrav.
            </seg>
            <seg n="ef81abf5">
              Många människor har ställts utanför den reguljära arbetsmarknaden.
              De har svårigheter oavsett konjunkturläge. Att Svenskt Näringsliv
              nu äntligen uppmärksammar detta problem är vällovligt. Förslag
              såsom försämrad arbetsrätt och minskad sjukersättning tror dock
              inte vi kommer att leda till en bättre situation för dessa utsatta
              grupper. Vi hoppas att Svenskt Näringsliv kommer med bättre förslag
              kring detta stora samhällsproblem. Vi behöver nämligen Svenskt
              Näringslivs engagemang för utsatta grupper på arbetsmarknaden
              även när vi inte diskuterar ekonomiska drivkrafter.
            </seg>
            <seg n="d10ca79f">
              Finansieringen av sjukersättningen sker i dag via sjukförsäkringsavgift
              och via sjuklön. När arbetsgivare betalar sjuklön och sjukförsäkringsavgift
              görs ingen skillnad på sjukfrånvarons orsaker. Nu inför vi en
              rörlig del på 15 % av sjukpenningkostnaden för heltidssjukskrivna.
              Hela 85 % av kostnaden är således fortfarande orörlig i förhållande
              till den enskilda arbetsplatsens sjukfrånvaro. Arbetsgivarkollektivet
              får full kompensation för den särskilda sjukförsäkringsavgiften.
              Efter årsskiftet blir alltså arbetsgivaravgiften något lägre då
              en person anställs. Ett fribelopp och högkostnadsskydd för arbetsgivare
              införs också vilket förnyas varje år. Hade detta system funnits
              år 2002 hade cirka nio av tio företag med färre än 20 anställda
              inte behövt betala någon avgift. Sedan dess har också sjuktalen
              minskat.
            </seg>
            <seg n="5cc83e55">
              Fokus sätts nu på den långa och kostsamma sjukfrånvaron i stället
              för den korta. Den tredje sjuklöneveckan tas bort. Målet är att
              anställda som under en längre tid varit sjukfrånvarande ska komma
              tillbaka till arbetsplatsen, detta oavsett frånvarons orsaker.
              Det är då arbetsgivaren som har den största möjligheten att anpassa
              arbetsplatsen eller arbetsorganisationen så att frånvarons längd
              kan minskas. Om en anställd kommer tillbaka på deltid eller beslut
              om rehabiliteringspeng fattas upphör betalningsskyldigheten. Ett
              högriskskydd för personer som riskerar en eller flera längre sjukperioder
              införs.
            </seg>
            <seg n="3abae366">
              Med det nya systemet ställs ökade krav på försäkringskassan.
              I samband med införandet av ekonomiska drivkrafter får också kassorna
              en ny organisation. Meningen med den är att det ska bli en bättre
              styrning av organisationen och att man ska bli mer effektiv. Den
              nya myndigheten ska särskilt arbeta för att förbättra kontakterna
              med arbetsgivarna. För att hela processen ska fungera är det då
              också viktigt att arbetsgivare snabbt kommer in med ett bra rehabiliteringsunderlag
              då detta behövs. Innan en långtidsfrånvaro uppstår har den ofta
              föregåtts av flera korta sjukskrivningar. Genom bra samarbete
              kan anställda och arbetsgivare stödja denna process. Sekretessbeläggning
              av den anställdes sjukdomsdiagnos är ytterst ovanlig. Oftast väljer
              den anställde att berätta om orsaken till att han eller hon är
              hemma. Genom ett förbättrat arbete kring den långa och både mänskligt
              och ekonomiskt dyra sjukfrånvaron ges utrymme för att ytterligare
              sänka sjukförsäkringsavgiften i framtiden.
            </seg>
            <seg n="65d20b01">
              De förändringar som svenskt arbetsliv genomgått de senaste årtiondena
              beror inte på planerna om att införa ekonomiska drivkrafter för
              att minska sjukfrånvaron från kommande årsskifte. Det rör sig
              om mycket större processer. Vi måste seriöst kunna hantera både
              arbetsmarknadsproblemen och långtidssjukfrånvaron samtidigt. Nästa
              stora uppgift för samarbetspartierna på detta område är att ge
              långtidssjuka bättre möjligheter att byta yrke eller arbetsplats.
              Vi förbereder även en proposition eller om Sven Brus så önskar:
              samtal som rör arbetshandikappades arbetsmarknad. Vänsterpartiet
              kommer då att återigen bland annat kräva att lönebidragstaket
              höjs och att Samhall ges bättre villkor. Vi kommer också att jobba
              för att sjukvården får mer resurser så att man kan minska köerna
              till olika behandlingar. Propositionen om ekonomiska drivkrafter
              för att minska sjukfrånvaron är en överenskommelse mellan samarbetspartierna
              som Vänsterpartiet kommer att hålla.
            </seg>
            <seg n="1d938ceb">
              Fru talman! Vad vi säger är att det ska löna sig för en arbetsgivare
              att vara aktiv och bedriva ett systematiskt arbetsmiljöarbete
              för att förebygga arbetsskador och arbetssjukdomar. Det ska löna
              sig för en arbetsgivare att anpassa arbetsplatsen så att en medarbetare
              kan vara sjukskriven på deltid och arbeta resten av tiden. Det
              ska löna sig för en arbetsgivare att aktivt delta i medarbetarens
              rehabilitering genom att tillsammans med försäkringskassan, läkaren,
              den sjukskrivne och eventuellt facket se till att en sådan kommer
              till stånd.
            </seg>
            <seg n="dc143867">
              De beräkningar som har gjorts visar att vårt förslag är väl avvägt.
              Syftet är också att det ska vara sådana ekonomiska drivkrafter
              som tillsammans med en aktiv försäkringskassa, företagshälsovård,
              läkare och inte minst den sjukskrivne själv ska leda till ett
              friskt arbetsliv men också till minskade utgifter för statskassan
              därför att det ska löna sig för aktörerna med ett friskt arbetsliv.
              Det är först när alla parter samarbetar som vi kan åstadkomma
              det.
            </seg>
          </u>
          <note type="speaker" n="7bada44b">
            Anf. 24 ANNA LILLIEHÖÖK (m) replik:
          </note>
          <u who="anna_lilliehook_3d83e8" xml:id="i-f86d810a414ab373-3" n="285f13d9">
            <seg n="19344efa">
              Fru talman! Jag vill fråga Ulla Hoffmann hur hon ser på möjligheten
              för personer med sjukdomshistoria eller funktionshinder att få
              arbete med det här förslaget.
            </seg>
            <seg n="06f781a7">
              Kan Ulla Hoffmann kommentera möjligheten till högriskskydd? Det
              kommer vad vi förstår att beröra knappt 200 personer.
            </seg>
          </u>
          <note type="speaker" n="43ce1b5c">
            Anf. 25 ULLA HOFFMANN (v) replik:
          </note>
          <u who="ulla_hoffmann_d0ba38" xml:id="i-636366e0bf091c6d-1" n="b1c6fc95">
            <seg n="eed375b9">
              Fru talman! När det gäller högriskskyddet var Tomas Eneroth inne
              på det tidigare. Det är riktigt att de siffror som nu finns visar
              att ungefär 200 personer omfattas av det. Vad vi har förstått
              känner dock inte arbetsplatserna eller den sjuke till möjligheten
              att be att få ett högriskskydd. Vår uppfattning är att med rätt
              information från försäkringskassan kommer alltfler att omfattas
              av och också begära att omfattas av högriskskyddet.
            </seg>
            <seg n="f067c02b">
              För oss är det dock viktigt att det är den sjukskrivne, alltså
              arbetstagaren, som begär det. Personen i fråga ska inte bli tvingad
              av sin arbetsgivare att gå och begära det.
            </seg>
            <seg n="0f7b96c6">
              När det gäller möjligheten för kroniskt sjuka och människor med
              funktionshinder att få arbete vill jag påminna om att när man
              i Holland införde att arbetsgivarna skulle ta hela ansvaret för
              betalningen av sjukförsäkringen kunde man inte se någon ökad selektering.
              Att lägga ut hela det ekonomiska ansvaret skulle man kunna kalla
              en större drivkraft än de som vi inför i dag. Där kunde man i
              varje fall inte märka någon ökad selektering.
            </seg>
            <seg n="c304077e">
              Sedan vill jag faktiskt citera vad Handikappombudsmannen säger:
              Jag tänkte kommentera ordet selektering. Ibland har jag en känsla
              av att när man säger selektering finns i bakgrunden tanken om
              diskriminering. Det är ju så att i den mån det handlar om att
              selektera en person för att personen har ett funktionshinder och
              därmed skulle kunna riskera att vara sjukfrånvarande i stor utsträckning
              så är det inte tillåtet i dag.
            </seg>
            <seg n="51773582">
              Det är vad Handikappombudsmannen sade vid vår hearing.
            </seg>
          </u>
          <note type="speaker" n="a95a3bc8">
            Anf. 26 ANNA LILLIEHÖÖK (m) replik:
          </note>
          <u who="anna_lilliehook_3d83e8" xml:id="i-f86d810a414ab373-4" n="285f13d9">
            <seg n="62b2808e">
              Fru talman! Väldigt många kvinnor arbetar på offentliga arbetsplatser
              där man har en högre sjukfrånvaro än genomsnittet. Hur ser Ulla
              Hoffmann på att det här förslaget eventuellt kan bli en kvinnofälla
              i det att det kanske blir svårare för kvinnor att få arbete när
              arbetsgivare eventuellt till och med kan diskriminera på grund
              av sjukdomshistoria?
            </seg>
            <seg n="2492a7d4">
              Det finns relaterat i arbetsförmedlingens tidning att redan nu
              är sjukdom den grund som gör arbetsgivare väldigt försiktiga med
              att anställa. Hur ser Ulla Hoffmann på förslagets verkan för kvinnor?
              Och hur ser Ulla Hoffmann att det här förslaget kan leda till
              att de offentliga arbetsplatserna kommer att få en bättre organisation
              och lägre sjuklighet bland just kvinnor?
            </seg>
          </u>
          <note type="speaker" n="8730f659">
            Anf. 27 ULLA HOFFMANN (v) replik:
          </note>
          <u who="ulla_hoffmann_d0ba38" xml:id="i-636366e0bf091c6d-2" n="b1c6fc95">
            <seg n="552afd7b">
              Fru talman! Låt mig börja med att säga att om det här förslaget
              skulle kunna bli en kvinnofälla kan jag inte se den koppling som
              Anna Lilliehöök gör. Däremot finns den diskriminering som kvinnor
              i dag utsätts för på arbetsmarknaden redan genom att arbetsgivaren
              vid anställningsintervjun ställer frågor som det egentligen inte
              är tillåtet att ställa har du för avsikt att skaffa barn? och
              det som kvinnor utsätts för genom att de tar ett större ansvar
              för hem och barn. Därför menar vi att en individualiserad föräldraförsäkring
              skulle kunna leda väldigt långt när det gäller att ge kvinnor
              möjligheten att slippa bli diskriminerade på arbetsmarknaden.
            </seg>
            <seg n="74057a7a">
              Vi har förstås också andra lösningar.
            </seg>
            <seg n="f723bf40">
              Vad gäller offentlig sektor är det precis som Tomas Eneroth sade,
              att stressen nu har gått upp. Den offentliga sektorn har bantat
              ett antal miljarder. Man har skurit ned, och färre människor arbetar.
              Vad är det man säger: Färre ska arbeta och se till att fler får
              det bra.
            </seg>
            <seg n="1ce8090f">
              Det har förstås drabbat barnomsorgen. Det har drabbat också äldreomsorgen.
              Det gör ju att de kvinnor som är beroende av den offentliga sektorn
              det är ju även de som arbetar inom offentlig sektor har fått det
              mycket besvärligare. Då menar vi att en sak som vi ska göra, precis
              det som har sagts tidigare, är att se till att kommuner och landsting
              får mer pengar så att man kan anställa fler. Men det hjälper ju
              inte dem som redan är sjukskrivna. Därför måste vi se till att
              få in dem i rehabilitering.
            </seg>
            <seg n="5f04aeef">
              Sedan har vi ett förslag som vi önskar att kammarens ledamöter
              skulle ställa sig bakom. Det är att vi ska införa sex timmars
              arbetsdag. Det är jag övertygad om kommer att vara en av de bästa
              lösningarna för att vi ska slippa långtidssjukskrivna.
            </seg>
          </u>
          <note type="speaker" n="44e9d752">
            Anf. 28 MONA JÖNSSON (mp):
          </note>
          <u who="mona_jonsson_8a4f51" xml:id="i-3884303717890e9e-0" n="9a60c730">
            <seg n="78c9b488">
              Fru talman! Nu är vi vid vägs ände och ska fatta beslut om ekonomiska
              drivkrafter för minskad sjukfrånvaro. Sedan vi hade remissdebatten
              om denna proposition har jag själv varit på flera seminarier,
              läst rapporter, svarat på frågor och varit med i debatter. Vi
              har också haft utfrågningar i utskottet som har handlat om drivkrafterna.
              Jag tycker att vi har haft bra diskussioner där vi har vänt ut
              och in på det mesta av förslagen i betänkandet.
            </seg>
            <seg n="f8e7d2f0">
              Jag har också fått telefonsamtal och frågor från arbetsgivare.
              Jag har blivit uppmärksammad på att väldigt många arbetsgivare
              inte känner till vilka regler som gäller i sjukförsäkringen i
              dag. Från årsskiftet kommer de att få ytterligare hjälp om de
              behöver genom att de kan ringa till två call center . Man ska
              inte behöva ringa runt till olika personer för att få svar på
              sina frågor. Redan nu finns på försäkringskassans webbsida svar.
              Där kan arbetsgivarna få reda på hur det är. Ute i landet har
              det kommit i gång mycket bra arbetsmiljöarbete, både privat och
              offentlig verksamhet.
            </seg>
            <seg n="776cc07e">
              Det finns många sätt att arbeta på. Ett sätt som praktiserats
              med gott resultat är den så kallade AHA-metodiken, som AFA och
              Karolinska institutet stöttar arbetsplatser i. Arbetssättet innebär
              i korthet en systematisk kartläggning av medarbetares hälsa, livsstil
              och psykosociala arbetsmiljö med hjälp av ett vetenskapligt frågeformulär.
              Medarbetarna får dels en personlig återkoppling på sina svar,
              dels sker en återkoppling på gruppnivå. Därefter genomförs förebyggande
              och rehabiliterande insatser både på individ- och gruppnivå.
            </seg>
            <seg n="e153bd98">
              Man har sett att mellan 70 och 80 % av dem som ändrade livsstil
              eller arbetssituation har behållit förändringen vid projektets
              slut. Den tydligaste förändringen ser man på de arbetsplatser
              där man jobbat med den psykosociala arbetsmiljön. Många av dessa
              arbetsplatser har upprättat konkreta handlingsplaner för förändring.
              Främst handlar det om inflytande över arbetssituationen, ledarskap,
              organisationsklimat och engagemang i företaget.
            </seg>
            <seg n="99ddd8d4">
              Flera arbetsgivare har upprättat riktlinjer för rehabilitering
              och aktivt arbete med långtidssjukskrivna, nya arbetsformer med
              försäkringskassan och arbetsförmedlingen och strukturerade arbetsplatsträffar.
              Man har också satsat stort på arbetsmiljö-, chefs- och ledarskapsutbildningar
              och sett över sina avtal med företagshälsovården.
            </seg>
            <seg n="c027ba5a">
              Ett företag som varit med är Frigoscandia. Man räknade ut att
              2003 kostade sjukfrånvaron för dem totalt 31 miljoner kronor.
              Då har man räknat in nyrekrytering, produktionsbortfall och framtida
              rehabiliteringsinsatser. För varje procentenhet som deras sjukfrånvaro
              sjunker beräknar de att spara 4,3 miljoner kronor.
            </seg>
            <seg n="8bbd2d21">
              Fru talman! Det här är arbetssätt där man tar helhetsgrepp både
              för arbetsgivare och för de anställda själva som individer. Bara
              genom att lyfta fram behovet av systematiskt arbetsmiljöarbete
              och ge goda exempel bidrar alla till ett bra förebyggande arbete,
              förebyggande i syfte att fler personer håller sig friska men också
              att fler arbetsplatser blir friska arbetsplatser.
            </seg>
            <seg n="c74f7dea">
              Jag har här en rapport från Arbetslivsinstitutet som heter Arbetsmiljö
              och arbetsmiljöarbete i mindre tillverkningsföretag i Dalarna
              . Den kom för inte så länge sedan. Jag ska läsa en del av sammanfattningen
              i den.
            </seg>
            <seg n="3cf033c1">
              Krav på arbetsgivare att organisera ett systematiskt arbetsmiljöarbete
              har funnits infört i arbetsmiljölagen sedan 1991. Trots detta
              har ett sådant organiserat arbetssätt med arbetsmiljöfrågor införts
              på alltför få arbetsplatser. När Arbetslivsinstitutet inledde
              en samverkan med Dalarnas län med syfte att bedriva forskarstödd
              utveckling inom mindre tillverkningsföretag stod det tidigt klart
              att insatser för att stärka arbetsmiljöarbetet var angelägna.
              Utgångspunkten var inte i första hand att minska arbetsrelaterad
              sjukdom utan man hade konstaterat svårigheter i att nyrekrytera
              arbetskraft. Arbetsmiljön var en viktig faktor som var orsak till
              minskat intresse bland ungdomar att arbeta inom tillverkningsindustrin.
            </seg>
            <seg n="fa31fe6c">
              Resultaten visade att 18 av de 27 företag som de hade kontaktat
              inte alls hade infört systematiskt arbetsmiljöarbete. Det var
              endast 17 av företagen som hade något avtal med företagshälsovården.
            </seg>
            <seg n="23a994c6">
              Jag tycker att man i den pågående debatten bara har gett den
              ena sidan av saken. Med mitt inlägg har jag velat ge en mer nyanserad
              bild av vad som händer ute på våra arbetsplatser och som bidrar
              till att minska kostnader för arbetsgivare och lidande för arbetstagare.
            </seg>
          </u>
          <note n="e8571d0e">
            Jag yrkar därmed bifall till förslaget i betänkandet.
          </note>
          <note type="speaker" n="731ee034">
            Anf. 29 Statsrådet HANS KARLSSON (s):
          </note>
          <u who="sonia_karlsson_0d0065" xml:id="i-eab11f29adea633a-0" n="617ed830">
            <seg n="c4a1d64e">
              Fru talman! Innan jag går in lite närmare på det förslag som
              vi ska diskutera och ta beslut om i kammaren i dag när det gäller
              ekonomiska drivkrafter och medfinansieringen finns det anledning
              att något uppehålla sig vid alternativet.
            </seg>
            <seg n="ac9ddf0c">
              Det riktas skarp kritik från oppositionen mot vårt förslag till
              medfinansiering som en ekonomisk drivkraft. Det är en drivkraft
              som vi tycker att man kan rikta mot arbetsgivaren, för att stimulera,
              öka trycket på och göra arbetsgivaren observant på att det finns
              mer att göra när det gäller att hjälpa och stödja sjukskrivna
              att komma tillbaka till arbetet eller att motverka att sjukdomar
              och arbetsskador uppstår på en arbetsplats. Vi tycker att det
              är en rimlig drivkraft att utveckla tryggheten för löntagarna.
            </seg>
            <seg n="0ff58465">
              Oppositionen, framför allt Moderaterna, tycker att det är rimligare
              med en annan ekonomisk drivkraft, nämligen den som riktar sig
              till enskilda individer, till de sjukskrivna. Det är en ekonomisk
              drivkraft som Moderaterna inte drar sig för att torgföra, med
              65 % ersättningsnivåer för sjukskrivna. Dessutom ska det gälla
              också för förtidspensionerade och a-kassan. Ovanpå det, som om
              inte det andra vore nog, föreslår man också att det ska införas
              strejkförbud, som innebär att det blir ett tryck nedåt på lönerna.
              Därmed kommer 65 % att vara värt ännu mindre i Moderaternas framtidsvärld.
            </seg>
            <seg n="ec9f6386">
              Sedan är frågan vad som blir verklighet av det alternativ som
              finns som relief till vårt förslag. Det ska naturligtvis förhandlas
              mellan partierna. Hur stor sänkningen av ersättningarna blir återstår
              att se. Men precis som Tomas Eneroth säger är det rimligt att
              tro att Moderaterna har ett ganska stort inflytande över det den
              dag det ska bestämmas.
            </seg>
            <seg n="4b84e149">
              Det är alltså viktigt att se vad som är alternativet när vi nu
              ska diskutera och ta beslut om vårt system. Alternativet handlar
              om att avveckla trygghet för enskilda individer mot att utveckla
              tryggheten och öka stödet för enskilda individer i sin anställning.
            </seg>
            <seg n="3d8b419f">
              När den mandatperiod inleddes som det nu har gått två år av har
              regeringen intensifierat arbetet med att bekämpa ohälsan. Som
              en del av det elvapunktsprogram som formulerades redan före den
              här mandatperioden fullföljer regeringen nu en rad åtgärder, där
              allting hänger ihop på olika sätt. Sedan den intensifieringen
              för två år sedan kan det vara intressant att titta på resultatet.
            </seg>
            <seg n="4cfe0365">
              Inflödet av sjukskrivna minskar. Det är färre som är sjukskrivna
              i dag; mellan 40 000 och 50 000 färre är sjukskrivna. De långtidssjukskrivna
              fick jag debattera i kammaren för ett år sedan med skarpa frågor
              från oppositionen, som sade att det minskar inflödet men inte
              antalet långtidssjukskrivna. Nu får jag inte längre några frågor
              om det, för nu minskar också långtidssjukskrivningarna. Antalet
              personer som är sjukskrivna mer än ett år har minskat från 135
              000 personer för något år sedan till 116 000 i dag. Det är en
              ganska ordentlig minskning av långtidssjukskrivningarna.
            </seg>
            <seg n="8dda5ded">
              Ohälsotalet minskar. Utvecklingen när det gäller ohälsa, inklusive
              förtidspensioneringarna antalet förtidspensioneringar ökar just
              nu visar att den totala ohälsan minskar, inte så mycket men ändå.
              Den fortsätter att minska det är en stadig nedgång.
            </seg>
            <seg n="9dd956bd">
              Deltidssjukskrivningarna har ökat. Det har ökat rehabiliteringspenningen
              på försäkringskassorna.
            </seg>
            <seg n="8117599b">
              Det är ganska bra resultat. Det är ingenting som tyder på att
              det skulle brytas, snarare tvärtom. Trenden är bruten; vi har
              en tydlig riktning nedåt när det gäller den sammanlagda ohälsan
              i landet.
            </seg>
            <seg n="b652d74a">
              Vi har genomfört en rad åtgärder för att försöka åstadkomma detta.
              Nu kommer ytterligare en åtgärd, och det är medfinansieringen.
              Alla de åtgärder vi vidtar har det gemensamt att de tar sikte
              på att tillvarata människors arbetsförmåga. Vi vill öka insatserna
              för att tillvarata arbetsförmågan hos människor. Också denna medfinansiering
              har det syftet.
            </seg>
            <seg n="138001f6">
              Vi inför inte medfinansieringen därför att vi har en dålig arbetsmiljö
              eller därför att det är 30, 40 eller 50 % av sjukdomarna som är
              arbetsrelaterade. Det är inte det som är poängen. Poängen är att
              det är på arbetsplatsen man kan göra mycket mer för att minska
              sjukfrånvaron.
            </seg>
            <seg n="2c177d32">
              Till och med jag har diskuterat med mig själv och med andra för
              och emot en sådan här reform. Det finns skäl som talar för att
              göra det, och det finns skäl som talar mot. Jag har vägt det fram
              och tillbaka under lång tid i min egen process.
            </seg>
            <seg n="2db32b28">
              Jag ser att det som för arbetsgivarna är relevant att vara orolig
              för är den ökade risk som detta medför för arbetsgivarna. Jag
              kan se det och förstå det.
            </seg>
            <seg n="ebb19269">
              Men det som har övertygat mig om att vi nu har en bra åtgärd
              på gång är alla de goda exempel som vi kan se på så många arbetsplatser
              som visar att om man systematiskt tar sig an frågan om att minska
              sjukskrivningarna lyckas man förvånansvärt bra på väldigt kort
              tid. Det finns en potential. Om jag ska använda något mått är
              det att det går att minska sjukfrånvaron med en fjärdedel med
              ganska enkla medel.
            </seg>
            <seg n="17a4c087">
              Det krävs inga stora investeringar. Det krävs inga sofistikerade
              åtgärder. Det krävs ett engagemang på en arbetsplats, och det
              krävs att arbetsgivaren intresserar sig för frågan. Då får man
              de goda resultaten. Det är den potentialen som vi vill förstärka
              med medfinansieringen.
            </seg>
            <seg n="b7e5e8e7">
              Jag har följt åtskilliga av de goda exemplen, och de har övertygat
              mig om att här finns något att göra som inte görs i tillräckligt
              hög grad. Det duger inte att bara 50, 100 eller 200 företag jobbar
              intensivt med detta. Det krävs att alla gör det. Nu får vi ett
              system som gör att alla måste intressera sig för detta mycket
              mer.
            </seg>
            <seg n="b1d8c19f">
              Jag är helt övertygad om att de kostnader som upphör för arbetsgivaren
              om en person kommer tillbaka på deltid kommer att ha betydelse.
              Det kommer att betyda att man på arbetsplatsen förändrar arbetsinnehåll
              och förändrar arbetsuppgifter så att det blir möjligt att jobba
              lite grann i stället för att vara sjukskriven på heltid. Det kommer
              att ha betydelse att arbetsgivaren slipper medfinansieringen om
              försäkringskassan beslutar om rehabiliteringspenning, alltså att
              arbetsgivaren snabbt uppfyller sin skyldighet att göra en rehabiliteringsutredning
              och att försäkringskassan sedan kan ta ett beslut om rehabiliteringspenning.
              Det kommer att ha betydelse.
            </seg>
            <seg n="9895bd94">
              Det kommer också, fru talman, att ha betydelse att vi har ett
              högkostnadsskydd för kroniskt sjuka. Det kommer att bli en sådan
              diskussion vid de avstämningsmöten som kommer att äga rum det
              kommer att bli fler sådana möten nu omkring den som är sjukskriven.
              Där kommer frågorna att ställas och funderingarna att göras på
              vilka sätt och med vilka verktyg kan man mildra kostnaden samtidigt
              som man ökar möjligheten för människor att arbeta och att tillvarata
              arbetsförmågan.
            </seg>
            <seg n="5a4cc895">
              Jag är helt övertygad om att det här kommer att leda till att
              vi får fler möten med försäkringskassan, med läkaren och med arbetsgivaren
              med fokus på individen. Jag är alldeles övertygad om att vi kommer
              att få en bättre dialog mellan dels skyddsombuden och de fackliga
              organisationerna, dels arbetsplatserna för att formulera åtgärdsplaner
              för att minska sjukfrånvaron. Jag är alldeles övertygad om att
              vi kommer att få i gång ett bättre förebyggande arbetsmiljöarbete
              på arbetsplatserna.
            </seg>
            <seg n="cf2658e6">
              Fru talman! Det här är ett väl avvägt förslag. Det är kostnadsneutralt.
              Det medför inte, som har sagts, en ökad kostnad som vi inför av
              budgetskäl. Det här är kostnadsneutralt. Det innehåller ett högkostnadsskydd
              för småföretagarna som jag har varit väldigt angelägen om att
              kunna införa, för risken är större för småföretag. Jag känner
              mig nöjd med det förslag som ska behandlas i kammaren i dag när
              det gäller högkostnadsskyddet för småföretagen.
            </seg>
            <seg n="d9fb8530">
              Jag är alldeles övertygad om, fru talman, att också kraven på
              staten, på försäkringskassan, kommer att öka. Vi får arbetsgivare
              som kommer att engagera sig mer i de här frågorna och också rikta
              relevanta, rimliga, skäliga krav på förbättrad administration
              på försäkringskassorna och i våra system. Det ska vi som vill
              ha den här reformen svara upp mot. Vi måste serva företagen på
              ett bra sätt så att det här blir en reform som kommer att uppskattas
              så småningom även om den inte gör det just för ögonblicket, när
              vi ska rösta om den i kammaren.
            </seg>
            <seg n="07ccbb6e">
              Fru talman! Jag tror väldigt starkt på förslaget om medfinansiering.
            </seg>
          </u>
          <note type="speaker" n="3bd3088a">
            Anf. 30 SVEN BRUS (kd) replik:
          </note>
          <u who="sven_brus_ffd953" xml:id="i-89872a7805a59714-3" n="11de7d98">
            <seg n="248760a4">
              Fru talman! Statsrådet säger att långtidssjukskrivningarna minskar.
              Det är förvisso sant. Men det han glömde att säga, eller möjligen
              underlät att säga, är att de i princip har flyttat till en annan
              kolumn, nämligen till förtidspensioneringar.
            </seg>
            <seg n="a1498f0a">
              Sedan säger Hans Karlsson att det finns två alternativ. Det ena
              alternativet är att diskutera ersättningsnivåerna för enskilda,
              alltså de enskildas drivkrafter. Det andra alternativet är att
              diskutera medfinansiering för arbetsgivarna. Egentligen är det
              ett häpnadsväckande och avslöjande tecken på det tunnelseende
              som regeringen har när det gäller den här problematiken att ställa
              de två sakerna mot varandra. Det talar för sig självt.
            </seg>
            <seg n="06fff964">
              Nu skulle jag vilja ställa en fråga till statsrådet. När man
              läser propositionen ser man, som jag sade i mitt anförande, att
              det egentligen saknas en analys av vad det här får för effekter.
              Det står att sjukfrånvaron bör minska på sikt. Det är svårt att
              kvantifiera. Effekterna kan bli betydande. Det finns ett slags
              kanske, möjligen och vi får se i det här.
            </seg>
            <seg n="39ad5f29">
              Då undrar jag: Hur kan regeringen lägga fram ett förslag som
              är så dåligt analyserat och underbyggt när det gäller dess konsekvenser
              att det inte ens i propositionen finns en antydan till ett svar
              på vad effekterna blir av detta?
            </seg>
          </u>
          <note type="speaker" n="601000b6">
            Anf. 31 Statsrådet HANS KARLSSON (s) replik:
          </note>
          <u who="sonia_karlsson_0d0065" xml:id="i-eab11f29adea633a-1" n="617ed830">
            <seg n="ae4680fc">
              Fru talman! Nej, Sven Brus, det är inte så att långtidssjukskrivningarna
              minskar enbart för att förtidspensioneringarna ökar. Det beror
              på förtidspensioneringarna också . Det beror på två saker. Det
              är färre som blir långtidssjukskrivna på grund av att det är färre
              som kommer in i sjukskrivningen, och det är fler som blir förtidspensionerade
              i dag för att vi har haft många långtidssjukskrivna. Så är det.
            </seg>
            <seg n="aa7f7d74">
              Hur kan regeringen lägga fram en proposition som inte innehåller
              en analys, eller vad det nu var Sven Brus sade? Den innehåller
              många bra analyser om på vilket sätt man kan få i gång ett systematiskt
              arbete för att minska sjukfrånvaron på arbetsplatser, för att
              förebygga skador och sjukdomar på arbetsplatser och för att öka
              arbetsförmågan, ta till vara arbetsförmågan.
            </seg>
            <seg n="fc246819">
              Vi kan naturligtvis inte veta, och vi gör inte anspråk på att
              veta, exakt hur det blir. Vi gör anspråk på att bli trodda när
              det gäller att vi själva är övertygade om att det här är en bra
              reform som kommer att få effekt. Låt oss se hur det blir. Det
              är inte första gången i världshistorien, Sven Brus, som vi lägger
              fram förslag som verkligheten får visa om de är bra eller dåliga.
              Det vore ju dumt om vi skulle hålla fast vid ett förslag, vid
              en ordning, som inte fungerar på arbetsmarknaden. Det kommer vi
              inte att göra. Sven Brus kan vara alldeles lugn för det.
            </seg>
            <seg n="1393c5b9">
              Jag tror inte att risken finns för att inte detta skulle fungera,
              och det kommer definitivt inte att fungera så illa som oppositionen
              nu förespeglar människorna. Låt oss återkomma till det den dag
              det är aktuellt. Jag ska gärna försvara detta också om det visar
              sig att det innehåller delar som fungerar mindre bra. Då ska jag
              stå rakryggad och ta den debatten med Sven Brus.
            </seg>
          </u>
          <note type="speaker" n="b5685919">
            Anf. 32 SVEN BRUS (kd) replik:
          </note>
          <u who="sven_brus_ffd953" xml:id="i-89872a7805a59714-4" n="11de7d98">
            <seg n="84ba8cbf">
              Fru talman! Det är fortfarande så, Hans Karlsson, att merparten
              av dem som har gått från långtidssjukskrivning har gått till förtidspensionering.
            </seg>
            <seg n="892ff189">
              Om jag tolkar Hans Karlssons svar på min fråga rätt står ordet
              kanske som ett slags undertext både i propositionen och i svaret.
              Egentligen är det här ett lotteri. Det kan gå bra och det kan
              gå riktigt dåligt. Det är på den grunden som regeringen lägger
              fram detta mycket genomgripande förslag. Mer analys finns inte
              bakom. Det kan lyckas och det kan lika gärna misslyckas. Vi får
              se hur det blir. Det är vad statsrådet säger. Det är intressant,
              tycker jag.
            </seg>
            <seg n="7c5463c8">
              Sedan skulle jag också vilja ta upp det här med målkonflikten
              även med Hans Karlsson. Regeringen säger att vi vill öppna arbetsmarknaden
              för fler. Och så lägger man ett förslag som är kontraproduktivt
              och stänger arbetsmarknaden. Även det tyder ju på en mycket undermålig
              analys. Det är så uppenbart. Jag vet att politiken innehåller
              målkonflikter, men att så uppenbart vara med och skapa en målkonflikt
              tycker jag är häpnadsväckande.
            </seg>
          </u>
          <note type="speaker" n="f1c151ab">
            Anf. 33 Statsrådet HANS KARLSSON (s) replik:
          </note>
          <u who="sonia_karlsson_0d0065" xml:id="i-eab11f29adea633a-2" n="617ed830">
            <seg n="44b91c49">
              Fru talman! Om man tittar på debatten ser man att många arbetsgivare
              är rätt tysta nu trots en ganska intensiv kampanj från Svenskt
              näringsliv och trots oppositionens misskreditering av detta förslag.
              Många arbetsgivare har nu upptäckt att det här ger en möjlighet
              att minska kostnaderna. Jag träffar ju också dem. Det där är ett
              gammalt retoriskt trick som vi brukar använda när vi ska debattera:
              Jag har minsann träffat dem som tycker tvärtemot vad någon annan
              påstår. Men det stämmer också i det här fallet. Det är många som
              ser detta.
            </seg>
            <seg n="8a6e873e">
              Jag träffar arbetsgivare som säger: Jaja, var det inte värre
              än så. När man sitter ned och diskuterar och förklarar detta säger
              de: Jaha, är det på det sättet. Är det så att vi sänker sjukpenningsavgiften.
              Är det så att vi minskar kostnaden för tredje veckan. Jaha, är
              det inte värre. Det kommer att innebära att vi tjänar på det.
              De flesta säger: Vad bra, vi kommer att tjäna på det.
            </seg>
            <seg n="fcbd6857">
              Det är faktiskt sant. Kommunerna gör det inte, men 75 % av alla
              företag med över 200 anställda kommer att tjäna på detta förslag.
              De har upptäckt det. De är jättetysta. De säger ingenting numera.
            </seg>
            <seg n="5b83be55">
              Det här med selekteringen är en svår fråga. Jag har funderat
              mycket på det. Jag tycker att det stora problemet är att vi i
              dag har en selektering som slår ut väldigt många. Problemet är
              inte att det blir. Problemet är att vi har detta. Låt oss hjälpas
              åt, när ni nu är så engagerade, att försöka lösa det problem som
              vi faktiskt redan har och har haft länge.
            </seg>
          </u>
          <note type="speaker" n="c6c0d7cd">
            Anf. 34 LINNÉA DARELL (fp) replik:
          </note>
          <u who="linnea_darell_51713a" xml:id="i-33cd11997ad23f4e-3" n="d2cb8817">
            <seg n="6c80d01b">
              Fru talman! Jag har några frågor som rör möjligheterna för arbetsgivarna
              att påverka så att man inte skulle behöva betala dessa 15 %.
            </seg>
            <seg n="7c52a965">
              Vi har väl alla fått olika exempel. Ett exempel som jag har leder
              också till en annan fråga eftersom regeringen nu har blivit så
              intresserad av ekonomiska drivkrafter. Exemplet är ett städföretag
              som har en anställd som har fått en skada i sin ena arm. När man
              väl kommer till sjukvården visar det sig ganska snabbt att det
              behövs en enkel operation och ett par veckors rehabilitering.
              Men väntetiden har varit 14 månader.
            </seg>
            <seg n="d5863f3a">
              Då kan man ju säga att det kanske hade varit möjligt att hitta
              något annat för den personen att göra. Men vi måste ju ändå vara
              medvetna om att väldigt många små företag med i stort sett en
              enda arbetsuppgift inte har så många möjligheter till omplacering
              under så lång tid. Alltså skulle, om 15-procentaren hade varit
              genomförd, det här företaget ha medfinansierat sjuklönen i 14
              månader därför att det är kö till sjukvården.
            </seg>
            <seg n="cb55b1c5">
              Då finns det ju ett annat förslag som verkligen skulle handla
              om drivkrafter åt rätt håll, nämligen det förslag som jag nämnde
              i mitt anförande och som jag vet finns någonstans i något departement
              det kom upp för över ett år sedan nämligen att sjukvården skulle
              ha ett visst ansvar för att med hjälp av försäkringspengar korta
              sjukvårdsköerna.
            </seg>
            <seg n="775992f9">
              Jag skulle vilja fråga: Hur ska en arbetsgivare i den här situationen
              hantera det? Är det ändå inte så att man i det läget bara har
              att betala? Och var ligger förslaget om att öka drivkrafterna
              för sjukvården att korta köerna?
            </seg>
          </u>
          <note type="speaker" n="0c8adcce">
            Anf. 35 Statsrådet HANS KARLSSON (s) replik:
          </note>
          <u who="sonia_karlsson_0d0065" xml:id="i-eab11f29adea633a-3" n="617ed830">
            <seg n="c420ed97">
              Fru talman! Det kan vara så att en arbetsgivare bara har att
              betala. Men dessvärre är det ju så det går till i dag. I dag betalar
              arbetsgivaren snällt sin sjukförsäkringsavgift, sin arbetsgivaravgift,
              och så väntar man, och folk är sjukskrivna.
            </seg>
            <seg n="41c78df9">
              Nu gör vi kostnaden synlig på den arbetsplats och i det företag
              där detta inträffar. Det gör att arbetsgivaren kommer att intressera
              sig för också väntetiden. I den bästa av världar skulle det hända
              som jag vill ska hända, nämligen att arbetsgivaren då kontaktar
              försäkringskassan, ser till att man får ett avstämningsmöte, tar
              en diskussion med läkaren och med den sjukskrivne och diskuterar
              vad som kan göras under tiden man väntar. Är det så att man faktiskt
              kan göra någonting annat? Låt en sådan prövning ske. Så går man
              igenom alla de möjligheter som kanske finns, och arbetsgivaren
              kommer säkert också att utöva påtryckning mot sjukvården. Jag
              är inte alls främmande för det. Vi kommer att få en ny röst tack
              vare det här systemet, som gör att arbetsgivarna kommer att utveckla
              energi i de här frågorna. Det är alldeles riktigt det ska de göra.
              Det kommer alltså att bli en bättre prövning, inte bara passivitet,
              som har rått i dag. Det kommer att bli aktivitet för att undersöka
              möjligheterna till arbete också under väntan på vård.
            </seg>
            <seg n="09b7922e">
              Sedan frågar Linnéa Darell om vi ska göra något åt drivkrafter
              för sjukvården. Jag vet att det debatteras. Jag följer den debatten
              med intresse, men tänker inte binda mig för någon som helst uppfattning.
              Jag ska ta del av alla de synpunkter, kloka och mindre kloka,
              som finns i den debatten, så får vi se vad det kan leda till i
              framtiden.
            </seg>
          </u>
          <note type="speaker" n="50755fa7">
            Anf. 36 LINNÉA DARELL (fp) replik:
          </note>
          <u who="linnea_darell_51713a" xml:id="i-33cd11997ad23f4e-4" n="d2cb8817">
            <seg n="1fe02ce0">
              Fru talman! Man kan tolka svaret så att i väntan på att statsrådet
              och regeringen följer debatten om sjukvårdens misslyckanden så
              ska arbetsgivarna bli de som ser till att det blir fart på sjukvården.
              Det är kanske så det måste gå till.
            </seg>
            <seg n="bff6fda9">
              Jag har en annan fråga. Jag ställde en skriftlig fråga till statsrådet
              här för några veckor sedan om den enskildes integritet i samband
              med frågan om sjuklönen. Det handlade alltså om att arbetsgivaren
              inte alltid får veta. Vi är överens, statsrådet och jag, om att
              den enskildes integritet är jätteviktig. Det får inte ske en uppluckring
              av den för att arbetsgivaren nu får ett ökat ansvar. Men svaret
              jag fick var att det här inte har varit något problem hittills.
              Det är väldigt få tvister, säger statsrådet i svaret.
            </seg>
            <seg n="e6874379">
              Min fråga handlade ju om på vilket sätt ni möter frågan om att
              kraven sannolikt kan öka nu. Väldigt många arbetsgivare säger
              att de inte alltid får veta, och hur ska de då kunna göra en rehabiliteringsplan
              som är lämplig och bra? Det finns exempel på att människor är
              sjukskrivna av personliga skäl. Det står krisreaktion på läkarintyget
              och sedan är man fullt sjukskriven, och det är inte så väldigt
              mycket mer man från arbetsgivaren kan göra. Tror statsrådet inte
              att det finns en risk för att arbetsgivarkraven på de anställda
              i ett sådant läge kommer att öka?
            </seg>
          </u>
          <note type="speaker" n="a01ab997">
            Anf. 37 Statsrådet HANS KARLSSON (s) replik:
          </note>
          <u who="sonia_karlsson_0d0065" xml:id="i-eab11f29adea633a-4" n="617ed830">
            <seg n="087f7a16">
              Fru talman! Jag tror att intresset ökar för vilken åkomma en
              person har som är anställd av en arbetsgivare det ska öka, och
              jag hoppas att det gör det. Jag är väldigt noga med att vi inte
              har lagt fram ett förslag som innebär att man skrider över gränsen
              för den personliga integriteten när det gäller vilka sjukdomar
              man har. Det är inte kunskap som arbetsgivaren ska ha.
            </seg>
            <seg n="bc3f4a53">
              Jag tror emellertid att den ordning som vi nu inför, med medfinansiering
              kopplad till en förstärkt skyldighet för försäkringskassan att
              kalla till avstämningsmöte och därmed också en möjlighet för arbetsgivaren
              att använda sig av det samtalet, kommer att innebära att man får
              en bättre dialog om åtgärder som kan vidtas för att underlätta
              återkomst med hänsyn tagen till den sjukdom som den enskilde har
              och att det kan ske i ett lugnt samtal mellan de berörda. Normalt
              är människor i allmänhet villiga att berätta rätt mycket om hur
              man har det. Man ska inte tvingas till det om man inte vill. Men
              jag tror att den dialogen kommer att betyda en hel del.
            </seg>
            <seg n="b67c4f32">
              Jag tycker att den där frågan är lite teoretisk. Jag möter inte
              ett problem i verkligheten som innebär att människor inte talar
              om eller visar sitt läkarintyg och vad man har för diagnos. Jag
              har snarare, ska jag säga Linnéa Darell, tyckt att människor är
              väldigt frikostiga med att berätta vad de har för sjukdom. Jag
              har snarare tyckt att det har varit ett litet bekymmer, men det
              är ju upp till var och en.
            </seg>
          </u>
          <note type="speaker" n="fac66856">
            Anf. 38 ANNA LILLIEHÖÖK (m) replik:
          </note>
          <u who="anna_lilliehook_3d83e8" xml:id="i-f86d810a414ab373-5" n="285f13d9">
            <seg n="5a61f599">
              Fru talman! Arbetslivsministern är ytterligt nöjd med den utveckling
              man haft bland annat vad gäller försäkringskassan och pekar på
              hur försäkringskassan nu ska kunna stödja arbetsgivarna. Det är
              det som är arbetsgivarnas redskap för att kunna minska sjukfrånvaron:
              att kunna få stöd och hjälp från försäkringskassan med att få
              i gång en rehabiliteringsplan och avstämningsmöten.
            </seg>
            <seg n="ac227e4a">
              Men sanningen är ju att redan i dag är försäkringskassan fullt
              upptagen. Dessutom kommer nu ytterligare sjukfall att passera
              genom försäkringskassan, nämligen under den tredje sjuklöneveckan,
              så de kommer att få ännu mer att göra. I dag är det väl så det
              beskriver ministern själv i sin redogörelse att möjligen 810 %
              av de långtidssjukskrivna har fått någon typ av rehabilitering.
              Avstämningsmöten äger knappast rum över huvud taget. Jag har lite
              svårt att se att man kan vara så nöjd. Min fråga är naturligtvis:
              Vilken revolution har ministern tänkt sig vad gäller försäkringskassans
              sätt att arbeta?
            </seg>
            <seg n="55c162f9">
              Jag vill också följa upp förra frågan om arbetsgivarnas redskap
              att kunna påverka sjukskrivningarna. Vilka redskap har ministern
              givit arbetsgivarna att påverka sjukskrivningsprocessen? Den ligger
              ju faktiskt i händerna på den enskilde läkaren och försäkringskassan.
              Hur ska arbetsgivaren kunna påverka denna process? Ja, vi fick
              ett redskap här. Arbetsgivarna ska uppenbarligen påverka sjukvårdens
              prioriteringar, och det förslaget tackar vi för, men jag skulle
              vilja ha några fler redskap för hur det här ska gå till.
            </seg>
          </u>
          <note type="speaker" n="904dec51">
            Anf. 39 Statsrådet HANS KARLSSON (s) replik:
          </note>
          <u who="sonia_karlsson_0d0065" xml:id="i-eab11f29adea633a-5" n="617ed830">
            <seg n="a95a832b">
              Fru talman! Om jag förstod Anna Lilliehöök rätt var det ett problem
              för Moderaterna att vi nu avskaffar den tredje sjuklöneveckan,
              därför att det blir ytterligare arbete för försäkringskassan.
              Var det så jag skulle uppfatta det? Jag trodde att det var någonting
              som ni gillade.
            </seg>
            <seg n="1085b11c">
              Vi som vill att den här reformen ska bli bra och lyckas, som
              jag sade i mitt anförande, är väldigt angelägna om att försäkringsadministrationen
              fungerar. Vi skapar särskilda enheter som ska serva arbetsgivarna
              med uppgifter och kunskap om det som är nytt i detta, och det
              ska ske med respekt och stor professionalitet gentemot arbetsgivarna.
            </seg>
            <seg n="5f777e1c">
              Jag kan mycket väl tänka mig att jag kan få en och annan fråga
              och interpellation i riksdagen på nyåret som handlar om att det
              på något ställe inte har fungerat friktionsfritt. Vi får stå ut
              med det. Så är den här världen.
            </seg>
            <seg n="61d4ebcd">
              Däremot är det min fasta övertygelse att detta är en drivkraft
              som träffar både arbetsgivare och som kommer att rikta större,
              ökade krav på oss själva och försäkringskassan vi vill ha det,
              tycker inte att det är så tokigt och att det till och med är riktigt
              bra. Vi måste bli effektivare, inte därför att arbetsgivarna nödvändigtvis
              ska bli glada utan därför att människor som är sjukskrivna ska
              få den bästa hjälp och snabbaste behandling som man kan begära.
              Det träffar oss också. Jag kommer att vara en ivrig anhängare
              av att ta ansvar för att försäkringskassan kan klara den arbetsuppgiften.
              Jag ska träffa dem redan i dag på eftermiddagen.
            </seg>
          </u>
          <note type="speaker" n="d1d440d9">
            Anf. 40 ANNA LILLIEHÖÖK (m) replik:
          </note>
          <u who="anna_lilliehook_3d83e8" xml:id="i-f86d810a414ab373-6" n="285f13d9">
            <seg n="0d388cc9">
              Fru talman! Jag ifrågasätter om det här egentligen är ett så
              väl avvägt förslag som ministern påstår. Vad som hade varit ett
              väl avvägt förslag är att ge arbetsgivarna möjlighet att påverka,
              att utnyttja drivkrafter också för andra i processen.
            </seg>
            <seg n="41372dbd">
              Hur ser ministern på förslaget att höja ersättningen i sjukpenningen?
              Är det en drivkraft för att minska sjukfrånvaron?
            </seg>
            <seg n="5bade377">
              Vi moderater, som faktiskt vill minska sjukfrånvaron, har föreslagit
              att ersättningen ska sänkas och framför allt att taket sänks till
              80 %. I dag, herr minister, får vissa till och med mer än lönen
              när de är sjukskrivna. Först 90 % ersättning från stat och avtal
              och därtill kommer semesterersättning på 13 %. Summa summarum:
              102 % med ministerns förslag om 80 % ersättning. När det var 77,6
              hamnade man i princip på 100 %. Hur ser ministern på drivkrafterna
              för den enskilde i sammanhanget?
            </seg>
          </u>
          <note type="speaker" n="5c80ad9a">
            Anf. 41 Statsrådet HANS KARLSSON (s) replik:
          </note>
          <u who="sonia_karlsson_0d0065" xml:id="i-eab11f29adea633a-6" n="617ed830">
            <seg n="4b257442">
              Fru talman! Vi vill höja till 80 % därför att 80 % är en rimlig
              nivå med hänsyn till det standardskydd vi vill uppnå. Det kanske
              till och med skulle vara lite högre. Standardskyddet inkomstbortfallsprincipen
              är för oss en nivå vid vilken man kan behålla i allt väsentligt
              det liv man hade innan man blev sjukskriven. Man ska inte behöva
              göra stora uppoffringar och stora förändringar i livet. Det ska
              inte gå ut över barnens födelsedagar eller vad det kan vara. Vi
              tycker att 80 % svarar mot ett standardskydd.
            </seg>
            <seg n="1b2c35c0">
              Jag tror inte att det är ett problem att ha högre än 80 %. Hur
              påverkar det människors beteende? Jag tror att människor är angelägna
              om att ha ett standardskydd. Det är olika. Det finns högre nivåer
              i andra länder. Vad som dramatiskt påverkar är om man gör som
              Moderaterna vill, nämligen sänker till 65. Då händer något väldigt
              dramatiskt. Då kommer detta att inträffa att människor måste gå
              från hus och hem när de blir sjukskrivna. Det vill vi inte vara
              med om. Nedåt har nivån naturligtvis en väldig betydelse. Det
              kommer att betyda att sjuka i högre grad kommer att arbeta, och
              de som tvingas vara hemma ändå kommer att få ett betydligt sämre
              ekonomiskt skydd med Moderaternas förslag än med vår höjning till
              80 %.
            </seg>
          </u>
          <note type="speaker" n="b3b12e2f">
            Anf. 42 BIRGITTA CARLSSON (c) replik:
          </note>
          <u who="birgitta_carlsson_2f4bda" xml:id="i-823da14cc958270f-3" n="bf3ca7f7">
            <seg n="d54af48b">
              Fru talman! Hans Karlsson uttrycker sin glädje över att långtidssjukskrivningarna
              minskar. Vi kan konstatera att i takt med att långtidssjukskrivningarna
              minskar har i stället förtidspensioneringarna ökat med över 70
              000. Det är till och med så att en hel del personer inte ens registreras
              som långtidssjukskrivna förrän de går in i förtidspension. Det
              är absolut inte en utveckling vi kan vara nöjda och tillfredsställda
              med.
            </seg>
            <seg n="ae231213">
              Hans Karlsson nämnde de kroniskt sjuka som kan få undantag från
              arbetsgivarinträdet. När det är så få som 102 personer kan det
              inte ha fungerat hitintills. Hur kommer man att jobba för att
              fler personer verkligen ska vilja registrera sig som i princip
              svåra människor att ha som anställda? Den som anställer personer
              gör det för att få arbetskraft som kan tillföra eller arbeta så
              mycket som möjligt. Jag tror inte att det kommer att underlätta
              om någon berättar att denne kommer att vara sjuk mycket men att
              det innebär att arbetsgivaren slipper att betala. Det är därför
              som många har valt att inte registrera sig på det sättet.
            </seg>
            <seg n="3b424528">
              Kommer Hans Karlsson att lyssna på LO:s uppmaning att snabbt
              upphäva förslaget om drivkraften att minska sjukfrånvaron inte
              fungerar?
            </seg>
          </u>
          <note type="speaker" n="b415e668">
            Anf. 43 Statsrådet HANS KARLSSON (s) replik:
          </note>
          <u who="sonia_karlsson_0d0065" xml:id="i-eab11f29adea633a-7" n="617ed830">
            <seg n="d7fca17f">
              Fru talman! Förtidspensioneringarna ökar. En förklaring till
              det är att många har varit långtidssjukskrivna. En annan förklaring
              är att det är få i gruppen förtidspensionerade som går ur förtidspensionering
              på grund av ålderspensionering vid 65. Det är grupperna som är
              födda före 1940. De är få. De som går in i förtidspensionering
              ungefär tio år innan ålderspensionering typiskt sett, så har det
              varit under lång tid är de som fyllde 55 år år 2000. Det är de
              stora 19401945-årsgrupperna. Det går in fler än det går ur. Så
              är det, och så kommer det att vara.
            </seg>
            <seg n="0904a58d">
              Då kan man göra allt för att minska detta. Medfinansiering är
              ett sätt att minska vandringen mot förtidspensionering genom att
              vi försöker avbryta de långa sjukskrivningarna tidigare.
            </seg>
            <seg n="43611612">
              Det är ett demografiskt problem, och det är ett problem som har
              uppstått på grund av ett hårdnande arbetsliv och liv i övrigt
              under 1990-talet och att många kvinnor i 55-årsåldern har dubbelarbetat
              ett helt yrkesliv.
            </seg>
            <seg n="3d0ec399">
              Det är få personer som har möjlighet att få högriskskyddet. Jag
              tror att de kommer att bli fler. De kommer att i första hand diskuteras
              vid avstämningsmöten. Jag tror att ett normalt förlopp blir att
              en arbetsgivare vill ha ett avstämningsmöte. Arbetsgivaren och
              läkaren träffar försäkringskassan. Sedan blir det diskussion om
              vad som kan göras. Då kommer säkert frågan upp om huruvida arbetsgivaren
              kan befrias på grund av att en person har en kronisk sjukdom.
            </seg>
          </u>
          <note type="speaker" n="89205eb2">
            Anf. 44 BIRGITTA CARLSSON (c) replik:
          </note>
          <u who="birgitta_carlsson_2f4bda" xml:id="i-823da14cc958270f-4" n="bf3ca7f7">
            <seg n="475ce766">
              Fru talman! Hans Karlsson pratar sig varm för just vikten att
              införa drivkrafter för företagen. Men varför är man inte lika
              angelägen om att ha drivkrafter för dem som är anställda?
            </seg>
            <seg n="11ae78b8">
              Det råder inget tvivel om att företag med färre anställda kommer
              att genom detta få en utökad administration. Även om kostnaden
              sänks är det fråga om ett merarbete som kommer att ge ökade kostnader
              i företaget på annat sätt. Hans Karlsson talar om företag med
              200 anställda. Jag tror inte heller att de företagen har så pass
              stor administration i dag. De klarar det merarbete som förslaget
              kommer att innebära. Det är de mindre företagen som kommer att
              få problem.
            </seg>
            <seg n="b46dabdb">
              Jag fick inte svar på om Hans Karlsson är beredd att riva upp
              förslaget om det visar sig att det försvårar för de små företagen
              i Sverige och dessutom om fler företag väljer att inte anställa
              fler i personalen.
            </seg>
          </u>
          <note type="speaker" n="6e618885">
            Anf. 45 Statsrådet HANS KARLSSON (s) replik:
          </note>
          <u who="sonia_karlsson_0d0065" xml:id="i-eab11f29adea633a-8" n="617ed830">
            <seg n="6e5d97c3">
              Fru talman! Det skulle vara mycket korkat av mig att som företrädare
              för regeringen säga att trots att en reform på arbetsmarknaden
              inte fungerar, vare sig för LO eller för småföretagare, ska vi
              ändå ha den kvar. Om något inte skulle fungera ska vi naturligtvis
              ändra på det. Dummare än så är vi inte. Jag lovar att vi ska göra
              det.
            </seg>
          </u>
          <note type="speaker" n="2d9d23ee">
            Anf. 46 BENGT-ANDERS JOHANSSON (m):
          </note>
          <u who="bengt-anders_johansson_e22bc9" xml:id="i-eff08c0e35c0edfb-0" n="eaa4903c">
            <seg n="7dea3691">
              Fru talman! Låt mig inledningsvis fundera över statsrådet Karlssons
              utsagor om att Moderaternas förslag om en neddragning av sjukpenningen
              till 65 % efter ett antal dagar skulle innebära att folk fick
              gå från gård och grund; så tror jag att statsrådet uttryckte det.
              Vi kommer förmodligen ganska snart att få se effekterna av detta,
              eftersom friåret, med exakt samma nivå på ersättningen, inom kort
              tar sin början.
            </seg>
            <seg n="ff7be06c">
              Fru talman! Anledningen till att jag begärde ordet var att jag
              i måndags träffade ett antal företrädare för småföretagare från
              Gnosjöregionen. Jag kommer själv från den trakten och kände att
              det fanns skäl att delge kammaren deras uppfattning, som är väldigt
              utbredd, och som man just i detta småföretagarområde känner oerhört
              starkt för.
            </seg>
            <seg n="fbc0bfa3">
              Jag är alldeles övertygad om att förslaget om medfinansiering
              är ytterligare en del i ett tillväxthämmande förslag, något som
              Socialdemokraterna snart är experter på. Principen om medfinansieringsresonemanget
              är först och främst mycket grumlig eftersom den på inget sätt
              har den nära koppling till just arbetsmiljön som den vill göra
              gällande. Förslaget kan alltså ses som en desperat handling från
              Socialdemokraterna när välfärdssystemet krackelerar i andra ändar.
              Då måste extraordinära åtgärder vidtas. Detta är en av dem.
            </seg>
            <seg n="80e451f9">
              Förslaget saknar i stor utsträckning både förankring och legitimitet.
              En generell undersökning säger att åtta av tio företagare är beredda
              att ta sitt ansvar för det som är arbetsmiljörelaterat. Åtta av
              tio kommer att i fortsättningen vara mer försiktiga vid anställning.
              Nio av tio kommer att öka kontrollen av dem som de ska anställa.
            </seg>
            <seg n="99b8348d">
              Det har också gjorts en speciell undersökning i Jönköpings län,
              där Gnosjöregionen ligger. Där säger 100 % att sjukfrånvaron inte
              kommer att minska med anledning av detta förslag. Möjligen kan
              det ske genom selektionen av anställningar, det vill säga att
              man skiljer ut dem som kan vara presumtivt sjukdomsbenägna. Genom
              att skilja ut dem kanske frånvaron bland dem som är anställda
              kommer att minska, men inte generellt sett. 96 % av de tillfrågade
              i Jönköpings län säger att de kommer att bli försiktigare vid
              anställning.
            </seg>
            <seg n="d5434b29">
              Självklart kommer företagen att parera. Småföretagarna i Gnosjöregionen
              har inte överlevt alla variationer av konjunkturer på grund av
              att de suttit stilla. Nej, de har överlevt tack vare att de är
              duktiga på att parera oavsett varifrån hoten kommer. Så sker redan.
              De lägger ut mängder av arbeten till andra länder varenda dag,
              tro mig.
            </seg>
            <seg n="706a3bee">
              Socialdemokraterna säger att nu ökar exporten. Nu går det bra.
              Enligt de uppgifter jag får från företagsledarhåll beror det just
              på att de lägger ut arbeten och därigenom åker produkterna ut
              ur landet möjligtvis kommer de också tillbaka och på så sätt blir
              exportsiffran uppblåst. Det finns inte någon realitet bakom detta.
            </seg>
            <seg n="95ac8fb5">
              Effekten blir minskade arbetstillfällen i Sverige. Arbetena flyttas
              ut i ännu snabbare takt. När Saab i Trollhättan är föremål för
              en eventuell nedläggning rusar regeringen åstad per omgående och
              stryper infrastruktursatsningar runtom i landet för att fokusera
              på endast ett område. Men när ett Saab i Trollhättan sakta, försiktigt
              och lugnt dagligdags flyttar ut från Gnosjöregionen är det ingen
              socialdemokrat som reagerar. Ingen reagerar. Detta, mina vänner,
              är väsentligt mycket större än jag tror att ni kan ana.
            </seg>
            <seg n="24bd373e">
              Jag tog med mig två uttalanden från mötet i måndags. Det första
              lyder: Det är roligt att anställa, men i dag ser jag efter varje
              möjlighet att minska antalet anställda. Det andra lyder: Som företagare
              ska jag naturligtvis göra det som jag är bra på.
            </seg>
            <seg n="03551962">
              Efterföljande resonemang gick ut på att nu kommer ännu en administrationsåtgärd
              som företagaren ska ikläda sig. Den samlade administrationskostnaden
              för svenska företag är i storleksordningen 5055 miljarder per
              år, och detta är ytterligare en pinne på ryggen. Orkar ni den,
              så orkar ni den, så orkar ni den
            </seg>
            <seg n="d1904175">
              Min fråga till statsrådet Karlsson är: Känner inte statsrådet
              en viss oro inför detta? Jag tyckte mig se att det fanns en viss
              osäkerhet i resonemanget i den interpellationsdebatt som var.
              Jag skulle vara osedvanligt orolig om jag vore i statsrådets kläder.
            </seg>
          </u>
          <note n="dd818219">
            Fru talman! Jag vill avslutningsvis yrka bifall till reservation
            2.
          </note>
          <note type="speaker" n="82bb743d">
            Anf. 47 TOMAS ENEROTH (s) replik:
          </note>
          <u who="tomas_eneroth_86d11b" xml:id="i-2bfe4301ab70430d-9" n="783c4ff8">
            <seg n="43733715">
              Fru talman! Bengt-Anders Johansson kommer från ungefär samma
              region som jag. Där har vi en låg arbetslöshet. Det har vi i Gnosjöregionen,
              och det har vi i Kronoberg. Den är ungefär 2,7 %, och vi noterar
              att en så låg arbetslöshet hade vi inte under den tid det var
              borgerlig regering och Moderaterna styrde arbetsmarknadspolitiken.
              Då var den flerdubbelt högre.
            </seg>
            <seg n="212d9068">
              Bengt-Anders hävdar att förslaget om ekonomiska drivkrafter saknar
              legitimitet och hänvisar, precis som en del tidigare talare, till
              en opinionsundersökning som jag tror att Svenskt Näringsliv beställt.
              Enligt den gillade åtta av tio inte riktigt förslaget. Med anledning
              av det vill jag fråga:
            </seg>
            <seg n="a8c1ba34">
              Tror Bengt-Anders Johansson att ett moderat förslag om sänkt
              sjukersättningsnivå till 65 % har legitimitet? Tror Bengt-Anders
              Johansson att det finns ett stöd hos svenska folket för att så
              dramatiskt sänka ersättningsnivån för människor som är sjuka så
              att de får gå från hus och hem?
            </seg>
          </u>
          <note type="speaker" n="42fb5488">
            Anf. 48 BENGT-ANDERS JOHANSSON (m) replik:
          </note>
          <u who="bengt-anders_johansson_e22bc9" xml:id="i-eff08c0e35c0edfb-1" n="eaa4903c">
            <seg n="4a076fbb">
              Fru talman! Nu var det inte jag som sade att människor skulle
              få gå från gård och grund. Det var statsrådet Karlsson som använde
              det uttrycket. Jag bara kontrade med att friåret, som har samma
              ersättningsnivå, i så fall borde ge exakt samma effekt. Jag har
              aldrig sagt att människor ska behöva gå från gård och grund för
              att nivån sänks till 65 %.
            </seg>
            <seg n="7060f900">
              Det är riktigt som sägs att vi har låg arbetslöshet i vår hemtrakt.
              Där finns alltså en mycket nära relation mellan företagsledare
              och medarbetare, och väldigt lite hierarkier. Nu vet jag att det
              för många socialdemokrater är ett obekvämt konstaterande, eftersom
              de alltid rör sig med storföretag.
            </seg>
            <seg n="670e6f74">
              Vi hörde statsrådet Karlsson hänvisa till att ett antal procent
              av de företag som har fler än 200 anställda skulle tjäna på detta.
              Men hur många företag här i landet har över 200 anställda? Det
              är ett mycket litet antal. 97 % av landets företag har färre än
              20 anställda färre än 20. Alltså måste de 200 utgöra en eller
              annan procent. Det är dem som Socialdemokraterna slår vakt om.
            </seg>
            <seg n="9cbcb9a4">
              Sedan hänvisar Tomas Eneroth till den borgerliga regeringen i
              början av 90-talet. Jag trodde, Tomas Eneroth, att vi hade rett
              ut orsakerna till problemen i början av 90-talet. Om inte, rekommenderar
              jag ett samtal med Kjell-Olof Feldt och Ingvar Carlsson, som på
              ett föredömligt sätt erkände sitt ansvar i den kris som uppstod
              på grund av avregleringar.
            </seg>
          </u>
          <note type="speaker" n="335b2526">
            Anf. 49 TOMAS ENEROTH (s) replik:
          </note>
          <u who="tomas_eneroth_86d11b" xml:id="i-2bfe4301ab70430d-10" n="783c4ff8">
            <seg n="ff7fd3ca">
              Fru talman! Jag noterar att Bengt-Anders Johansson inte tror
              att Moderaterna är skuld till någonting av det som händer i världen.
              När det är hög arbetslöshet så var det här i början av 1990-talet,
              och så har det fortsatt i flera europeiska länder beror det på
              att man avstår från att ha en aktiv konjunkturpolitik, kunskapslyft,
              utbildningssatsningar och en aktiv arbetsmarknadspolitik. Det
              är vad vi socialdemokrater står för, och det är därför som vi
              ständigt lyckas pressa tillbaka arbetslösheten, till skillnad
              från borgerliga politiker i andra länder.
            </seg>
            <seg n="6ced11a6">
              Sedan är det en synnerligen underlig jämförelse med friåret och
              med att människor blir sjuka. Friåret är något man själv ansöker
              om och aktivt vill ha, och friåret finns det för övrigt ett stort
              intresse för. Sjuk är något man blir. När man är sjukskriven önskar
              man inget hellre än att bli frisk.
            </seg>
            <seg n="9bcf2ca4">
              Vidare noterar jag att 90 % av de företag som har färre än 20
              anställda sannolikt inte kommer att träffas av förslaget om medfinansiering
              eftersom, som både Bengt-Anders Johansson och jag vet, småföretag
              generellt har en låg sjukskrivning, goda relationer och ett bra
              arbete med att se till att människor får en chans att komma tillbaka
              efter en lång sjukskrivning. Det är inte där bekymret ligger,
              utan bekymret ligger i större organisationer och, inte minst det
              kan jag erkänna också hos en del kommuner och landsting.
            </seg>
            <seg n="ac53d459">
              Här finns nog alltså alla goda förutsättningar för småföretagarna
              i Gnosjö och Kronoberg att se fram emot förslaget om ekonomiska
              drivkrafter. Detta tror jag är oerhört viktigt för att man fortsatt
              ska ha god tillgång på arbetskraft även i våra regioner, för annars
              är väl den stora risken för företagsamheten i Smålandsregionen
              just tillgången på arbetskraft.
            </seg>
            <seg n="8e2254ff">
              Låt oss alltså inte göra oss av med den, Bengt-Anders Johansson,
              utan låt oss se till att den arbetskraft som finns där och som
              är sjukskriven får rätten att komma tillbaka i arbete! Det borde
              man väl engagera sig mer i inte ropa på ytterligare sänkta skatter.
            </seg>
          </u>
          <note type="speaker" n="ca2bf1e0">
            Anf. 50 BENGT-ANDERS JOHANSSON (m) replik:
          </note>
          <u who="bengt-anders_johansson_e22bc9" xml:id="i-f5027d087548dcbd-0" n="eaa4903c" next="i-ca097a55921ce2be-0">
            <seg n="d0d593a9">
              Fru talman! Jag tror inte att jag i mitt anförande har nämnt
              något om att sänka några skatter. Men det där är väl så inrutat
              hos socialdemokratiska företrädare att det är det enda vi säger,
              så det kommer ungefär som när en papegoja upprepar saker och ting.
            </seg>
            <seg n="66c95599">
              Det nämndes om Moderaternas ansvar. Ja, självklart har vi vårt
              ansvar i samband med de regeringar som vi har deltagit i. Det
              är ändå notabelt att av de senaste 70 åren är 63 år präglade av
              socialdemokratiskt maktinnehav.
            </seg>
            <seg n="dce58522">
              Då är det väl rätt märkligt att påstå att Moderaterna under några
              år haft ett sådant genomslag att det skulle få effekter i dag.
              Det är ett nästintill så sanslöst påstående att väl inte ens Tomas
              Eneroth själv tror på det. Jag kan nästan se på hans kroppsspråk
              att han inte gör det.
            </seg>
            <seg n="f148fa15">
              Det är också notabelt att Socialdemokraterna säger att de pressar
              tillbaka arbetslösheten . Skulle du komma till våra trakter och
              påstå det skulle man ta sig för pannan. Inte ett enda socialdemokratiskt
              beslut har skapat ett enda arbete, icke ett enda arbete, utan
              det är företag och företagare som skapar arbete i det här landet
              inga andra!
            </seg>
            <seg n="5cd5a319">
              Viktigast i fråga om huruvida det finns en legitimitet eller
              inte är egentligen inte vad jag och Tomas Eneroth tror, utan viktigast
              är de som sitter i positionen att de anställer folk. Jag har själv
              rätt många gånger suttit i den positionen, och jag vet hur man
              resonerar. När de inte tror på det hela får det effekter som varken
              jag eller Tomas Eneroth vill uppnå.
            </seg>
          </u>
          <note n="5dffa6b9">
            Överläggningen var härmed avslutad.
          </note>
          <note n="fa8c71ff">
            10 § Anslag inom socialförsäkringsområdet
          </note>
          <note n="72e4e399">
            Föredrogs
          </note>
          <u who="bengt-anders_johansson_e22bc9" xml:id="i-ca097a55921ce2be-0" n="eaa4903c" prev="i-f5027d087548dcbd-0">
            <seg n="c6548173">
              Utgiftsområde 10
            </seg>
          </u>
          <note type="speaker" n="11e2c3ee">
            Anf. 51 ANNA LILLIEHÖÖK (m):
          </note>
          <u who="anna_lilliehook_3d83e8" xml:id="i-f86d810a414ab373-7" n="285f13d9">
            <seg n="6b509e99">
              Fru talman! Varje dag är det närmare 800 000 människor, eller
              kanske uppemot 2530 % av dem som faktiskt är yrkesaktiva, som
              inte går till arbetet därför att de är sjukskrivna eller förtidspensionerade.
              Utvecklingen är en tragedi inte bara för dem som utestängs från
              arbetslivet och som drabbas av utanförskap utan för hela landet
              och dess ekonomi.
            </seg>
            <seg n="dd26d7e8">
              De som fortfarande arbetar får en större försörjningsbörda. En
              allt större del av det man tjänar och betalar i skatt går åt till
              att betala bidrags- och försäkringssystemen. Vår ekonomiska tillväxt
              urholkas. Det går ut över våra möjligheter att ansvara för en
              god välfärd för dem som är i störst behov av den. Den stora framtidsutmaningen
              är att få fler i arbete och, på vårt område, framför allt att
              få färre i förtidspension.
            </seg>
            <seg n="7c423eba">
              Som jag tidigare i dag tagit upp lyser krafttagen mot sjukskrivningarna
              och förtidspensioneringarna med sin frånvaro. Vad vi fått förslag
              om är en omorganisering av försäkringskassan och nu att arbetsgivarna
              ska betala 15 %.
            </seg>
            <seg n="d142a728">
              Några långsiktiga förslag har vi inte sett. Regeringen tycks
              knappast ha någon handlingsberedskap för vad som ska ske när de
              som tillhör min 40-talistgeneration fyller 65 och gör ett massivt
              uttåg från arbetsmarknaden.
            </seg>
            <seg n="a256f217">
              Det behövs en ny dagordning som inte alltid innebär bekväma eller
              populära beslut. Det behövs ordentliga förändringar i socialförsäkringarna,
              särskilt när det gäller sjukskrivningarna och deras konsekvenser
              förtidspensioneringar.
            </seg>
            <seg n="351c84e6">
              Vi moderater föreslår ett arbetsavdrag som minskar skatten viktigast
              av allt är marginalskatten så att det blir mera lönsamt att arbeta,
              särskilt för låg- och medelinkomsttagare.
            </seg>
            <seg n="d4eb1fbe">
              När det inte är särskilt lönsamt att arbeta och kostnaden för
              att vara borta från arbetet är betydligt mindre än den nytta man
              har av att vara hemma och kanske göra uppgifter i hemmet eller
              på annat håll har vi kommit in i en cirkel där även de som arbetar
              detta enligt en undersökning som vi fick häromdagen strävar efter
              att arbeta mindre. Jag menar att regeringens politik i hög grad
              har bidragit till att befästa dessa attityder, som förändrats
              rejält under den senaste 1015-årsperioden.
            </seg>
            <seg n="aed31459">
              Regeringspolitiken har gjort det enklare och betydligt mera lönsamt
              att välja sjukskrivningsvägen ut ur de problem och konflikter
              som kan torna upp sig i livets olika skeden. Läkare berättar om
              hur patienter börjar gråta när de får budskapet att prover som
              tagits är bra och att de nu äntligen är friska. Vi får också höra
              om hur patienter går runt till olika läkare tills de finner läkare
              som är beredda att sjukskriva.
            </seg>
            <seg n="fb6d0847">
              Att vara en stressad förälder eller att ha en konflikt med chefen
              blir till en sjukdom som kanske tarvar åtminstone 25 % sjukskrivning,
              berättar läkare för oss. Det är allvarligt när detta med att vara
              sjuk ses som en lösning.
            </seg>
            <seg n="dddc69a9">
              Den redovisade undersökningen om attityden till arbete blir en
              parallell till de undersökningar som visar att attityder förändras
              så att man kan tänka sig att sjukskriva sig för både trötthet
              och konflikter på arbetet. Risken finns att vi har fått en sjukskrivningskultur.
            </seg>
            <seg n="5aa0da7c">
              Symtomatiskt är att när DN har en serie om sjukskrivningar är
              denna placerad i kulturdelen. Det är farligt att vara sjukskriven.
              SBU har visat att sjukskrivning leder till att människor blir
              sjuka, och det går ganska snabbt. Redan efter en månad minskar
              sannolikheten drastiskt för att man någonsin kommer tillbaka i
              arbete. Efter tre månader är den sannolikheten nedemot kanske
              2030 %.
            </seg>
            <seg n="38c93b30">
              Det är huvudlöst när vi dessutom har sjukvårdsköer som innebär
              att sjukskrivningar inleds med att patienter får vänta i köer
              som riskerar att leda till långa sjukskrivningar. Kostnaden blir
              mångdubbel när vi betalar sjukpenning i stället för att se till
              att vi får operationer.
            </seg>
            <seg n="573b894e">
              Alla långa sjukskrivningar börjar med en kort sjukskrivning.
              Förloppet av en sjukskrivning är mycket beroende av sjukskrivningsprocessen.
              Den behöver stramas upp rejält och tydliggöras. Begreppet sjukdom
              måste definieras och praxis utvecklas för hur man ska få mera
              tydliga medicinska diagnoser och hur man ska etablera bästa möjliga
              praxis för det stora flertalet långtidssjukskrivningar som handlar
              om diffusa symtombilder. En stram och tydlig tillämpning måste
              också följas upp med att fusk och så kallat överutnyttjande undersöks
              systematiskt och beivras. Exempel finns i Försäkringskassan i
              Halland, Skåne och Kalmar. Det handlar om vårt förtroende för
              vår sjukförsäkring.
            </seg>
            <seg n="cd6f0891">
              Vi moderater tror på ekonomiska drivkrafter. Vetenskapliga undersökningar
              visar att sjukfrånvaron påverkas av ersättningsnivån. Vi menar
              allvar med att vi vill få ned sjukfrånvaron och föreslår därför
              att ersättningsnivåerna ska sänkas. Taket ska vara 80 % för statliga
              och avtalsersättningar tillsammans.
            </seg>
            <seg n="68900c57">
              Förtidspensioneringarna görs i dag med bedömning av sjukdom på
              ett års sikt. Det finns alltså mycket goda skäl att ompröva minst
              vart tredje år. Att förtidspensionera en 40-åring kostar förvisso
              individen i form av utanförskap. Men det kostar också direkt över
              5 miljoner kronor om man tjänar 20 000 kr för staten och för avtalsförsäkringarna.
              Reglerna för förtidspension är parallella med dem för sjukpenningen
              och behöver stramas upp på samma sätt. Ettårsregeln bör omgående
              avskaffas.
            </seg>
            <seg n="7ed921f0">
              Ålder är ingen sjukdom och är inte något skäl till en mer lättvindig
              bedömning av rätten till förtidspension. Vi föreslår att vi, med
              det flexibla pensionssystem vi har, ska kunna gå i pension från
              60 års ålder, i stället för att förtidspensioneras.
            </seg>
            <seg n="2de63cc6">
              Till sist frågan om rehabilitering. Inflödet av förtidspensioneringar
              hänger mycket ihop med att försäkringskassans resurser inte alls
              svarar upp mot de arbetsuppgifter som av regeringen lassas på
              försäkringskassorna. 810 % av de långtidssjuksskrivna har över
              huvud taget fått någon rehabilitering.
            </seg>
            <seg n="e89aa053">
              Vi föreslår att försäkringskassan ska få ett rejält tillskott
              med pengar och framför allt ska ta ett tydligt ansvar för rehabiliteringen.
              Som det är i dag finns det egentligen inte någon som har ansvar,
              för alla har ansvar. Det ansvaret måste tydliggöras.
            </seg>
            <seg n="874f742e">
              Nästan alla reformförslag från oppositionen avstyrks i betänkandet
              med att nu ska försäkringskassan omorganiseras. Ja, det är alldeles
              utmärkt bra, men det räcker inte. Det behövs betydligt flera och
              skarpare förslag.
            </seg>
            <seg n="64c7af95">
              Med detta, fru talman, yrkar jag bifall till reservation 1 och
              ställer mig givetvis bakom alla andra moderata reservationer.
            </seg>
          </u>
          <note type="speaker" n="e231b074">
            Anf. 52 LINNÉA DARELL (fp):
          </note>
          <u who="linnea_darell_51713a" xml:id="i-33cd11997ad23f4e-5" n="d2cb8817">
            <seg n="4ee33577">
              Fru talman! Jag börjar med att yrka bifall till reservationerna
              1, 32 och 35. Jag står naturligtvis bakom övriga folkpartireservationer.
            </seg>
            <seg n="ae415411">
              Fru talman! De senaste tio åren har i mycket varit förlorade
              år för Sverige. Efter tio år med socialdemokratiskt styre ser
              vi hur våra gemensamma resurser så att säga misslyckats att växa
              så mycket som skulle ha varit möjligt och hur en stor del av befolkningen
              i yrkesverksam ålder står utanför arbetsmarknaden. Bristerna i
              välfärden är stora. Ingenstans har kostnaderna skenat så som de
              gjort för sjukskrivningar och förtidspensioner. Nästan ingenstans
              har regeringen visat så långvarig och så ihärdig passivitet inför
              en sådan kostnadsutveckling som på just de här områdena. När man
              tvingats till åtgärder har det blivit fel åtgärder, som vi nyss
              har debatterat, eller väldigt sent påkomna, ofta efter förslag
              från oppositionen som först har avslagits och sedan återkommit
              i en proposition något år senare.
            </seg>
            <seg n="679f3c27">
              Sjukskrivningarna har efter en fördubbling börjat minska. Men
              den minskningen äts ju upp, som vi hört tidigare i dag, av att
              alltfler förtidspensioneras. Det är inte så som det sades tidigare
              i debatten att det bara är de som är på väg att avsluta sitt arbetsliv
              som förtidspensioneras, utan det som verkligen oroar är att så
              många unga människor förtidspensioneras.
            </seg>
            <seg n="781d2a64">
              I slutet av augusti i år hade 166 900 personer varit sjukskrivna
              mer än ett år. I november var antalet förtidspensionerade 535
              400. Det har skett genom en påfyllning under de senaste tolv månaderna
              med över 70 000 personer. Riksförsäkringsverkets prognoser över
              kostnadsutvecklingen på det här området för innevarande år är
              att förändringen är marginell. Så kostnaderna sjunker alltså inte
              speciellt. Målet var ändå att de skulle göra det.
            </seg>
            <seg n="efa1fa3c">
              Vi ser därutöver den så kallade förtidspensionsskulden, alltså
              det man upparbetar ju längre tid det är tills man går i ålderspension
              eller eventuellt avlider. Den utvecklingen är otroligt dramatisk.
              På ett år har den skulden ökat med 110 miljarder och uppgick förra
              året till helt ofattbara 640 miljarder. Det här är uppgifter som
              man kan hämta i budgetpropositionen.
            </seg>
            <seg n="77fdf9f8">
              Fru talman! Det finns och har funnits de här åren möjligheter
              att förhindra den här utvecklingen. Jag ska ge exempel på några
              förslag från Folkpartiet.
            </seg>
            <seg n="f2c0b205">
              En finansiell samordning mellan försäkringskassa och sjukvård
              kunde ha blivit rikstäckande 1997 efter de framgångsrika försök
              som gjordes. Helst skulle man ha gjort det tillsammans med vårdgarantin.
              Då hade resultatet sett annorlunda ut. En variant av finansiell
              samordning är de så kallade Sosamförsöken. Finspång till exempel
              är ett bra föredöme där kommunen tillsammans med landstinget,
              försäkringskassan och arbetsförmedlingen har lyckats sänka sjukförsäkringskostnaderna
              i betydligt högre grad än vad man har gjort i riket i övrigt.
              Man kan räkna ut vad den modellen, om den hade fått finnas i hela
              riket, hade betytt i pengar också. Det hade varit miljardbelopp.
            </seg>
            <seg n="6d52328e">
              Folkpartiet menar att de lokala initiativen för bättre hälsa,
              kortare väntetider och kortare sjukskrivningstider måste släppas
              fram på bred front i stället för att strypas, som regeringen nu
              har gjort. Vi kräver i våra motioner en utvidgad finansiell samordning
              där alla de hinder som regeringen ställt upp avlägsnas.
            </seg>
            <seg n="c5c47920">
              Vi vill också att samspelet mellan sjukvården och försäkringskassan
              behöver förbättras. Vi har diskuterat det tidigare i dag. Jag
              ska inte gå in på det så mycket mer. Det handlar egentligen om
              ett utvecklat Finsam, kan man säga. Vi föreslår att man borde
              inleda en försöksverksamhet redan nästa år som kunde pågå under
              ett par tre år, med olika landstingsområden beroende på storlek
              och befolkningssammansättning, åldersstruktur och arbetsmarknad.
              Förslaget går ut på att ett belopp motsvarande 20 % av statens
              sjukpenningkostnad skulle gå till sjukvården. Samtidigt skulle
              man från landstinget ta ett finansiellt delansvar motsvarande
              20 % av sjukpenningkostnaderna.
            </seg>
            <seg n="151be9b5">
              Vi vill också att man ska införa ett gemensamt IT-stöd för Sveriges
              läkare. Det finns i dag patienter som får läkemedel utskrivna
              av flera läkare och patienter som går runt och försöker bli sjukskrivna.
              Ett gemensamt IT-stöd skulle naturligtvis förbättra den situationen.
              Självklart ska det utformas med ett starkt integritetsskydd, men
              det skulle ändå ge goda effekter.
            </seg>
            <seg n="b337e9ba">
              Bristen på arbetstillfällen gör det svårt att minska sjukskrivningar
              och förtidspensioneringar. Arbetsförmedlingarnas uppdrag måste
              ses över. Det är inte bara så att det saknas jobb. Det saknas
              också klara rutiner för när arbetsförmedlingen ska hjälpa till
              med att ordna ett nytt arbete eller åtminstone en arbetsprövning
              för personer som inte kan komma tillbaka till sin tidigare arbetsplats.
            </seg>
            <seg n="f35aa157">
              När regeringen nu säger att denna fråga är nästa stora utmaning
              är det väl ett utmärkt exempel på det som jag nämnde inledningsvis:
              sent påkomna åtgärder beroende på att man vägrar att se verkligheten
              och därför har lagt kraft på fel saker eller inte lagt ned någon
              kraft alls på uppgifterna.
            </seg>
            <seg n="0c5c2054">
              Vi föreslår också att man vid en återgång i arbete efter en tidigare
              förtidspensionering ska kunna behålla sin tidigare intjänade rätt
              till arbetslöshetsersättning och sjukpenninggrundande inkomst.
            </seg>
            <seg n="23bd4901">
              Många frågar efter möjligheten att ha förtidspensionen vilande
              under studier, och det lär pågå en översyn av ett sådant regelverk.
              Vi menar att det bör snabbas på. Vi tycker också att man ska införa
              möjligheter att studera på deltid samtidigt som man är sjukskriven
              på deltid, så att man totalt sett får möjlighet att förändra sin
              livssituation. Möjligheten till studier är ju ofta en utmärkt
              väg för många att komma tillbaka till arbetslivet.
            </seg>
            <seg n="93975d99">
              Fru talman! Siktet måste vara inställt på vård och rehabilitering
              för återgång i arbete i stället för passivisering och utslagning.
              En viktig roll i det arbetet har försäkringskassorna. Men på många
              håll har man svårt att hinna med alla de uppgifter som man där
              ålagts utöver nödvändigheten att i rimlig tid betala ut sjukpenning
              till alla hundratusentals sjukskrivna. Än hårdare lär trycket
              bli efter nyår. Därför har Folkpartiet föreslagit en ytterligare
              anslagsförstärkning till kassorna om 550 miljoner för 2005. Vi
              tycker att de 50 miljoner som regeringen erbjuder knappast kommer
              att räcka också till de nya uppgifterna.
            </seg>
            <seg n="d98fbbf6">
              Vi har vidare sett signaler från Jan Rydh, som utreder kassornas
              nya organisation, om att den förändrade organisationen på sikt
              kan komma att ge goda ekonomiska effekter, och det är ju välkommet.
            </seg>
            <seg n="15774303">
              Så, fru talman, till slut något om behovet av en socialförsäkringsreform,
              något som länge har förts fram från Folkpartiet, till sist med
              en viss uppslutning från regeringen. Men vi är missnöjda med den
              modell som regeringen valt, med en ensamutredare i två år. Vi
              anser att en parlamentarisk utredning bör tillsättas redan från
              början, vilket framgår av både våra motioner och en reservation
              i detta betänkande.
            </seg>
          </u>
          <note type="speaker" n="a916f44a">
            Anf. 53 SVEN BRUS (kd):
          </note>
          <u who="sven_brus_ffd953" xml:id="i-89872a7805a59714-5" n="11de7d98">
            <seg n="6f2675cf">
              Fru talman! Jag kan omöjligt räkna hur många gånger jag fått
              frågan om orsakerna till de höga sjukskrivningskostnaderna i Sverige.
              Hur kan ökningen ha blivit så dramatisk, och vad är den enkla
              förklaringen? Jag har konsekvent svarat vid varje tillfälle att
              det inte finns någon enkel förklaring. Naturligtvis är problembilden
              sammansatt, och därmed måste också åtgärderna för att vända utvecklingen
              vara flera än en. Vi har för en stund sedan debatterat det som
              är regeringens perspektiv på den här frågan. Det är enligt regeringen
              på arbetsplatserna problemet återfinns, och det är på arbetsplatserna
              lösningen ska sökas. I klartext: det är arbetsgivarna som måste
              ta det ekonomiska ansvaret. Det är regeringens enkla bild, och
              utifrån den formas ju också politiken.
            </seg>
            <seg n="7853debb">
              Vi har ju ägnat en stor del av vår förmiddag åt att diskutera
              detta, och jag skulle vilja påstå att regeringen lider av tunnelseende.
              Jag vet inte om den diagnosen borde föranleda sjukskrivning, men
              vi får väl se hur det blir med det 2006.
            </seg>
            <seg n="90082952">
              Fru talman! Vi kristdemokrater har aldrig bortsett från arbetets
              stora betydelse för människors hälsa och livskvalitet, men vi
              menar att det är en grov förenkling att ensidigt fokusera både
              problembeskrivning och åtgärder till arbetslivet. Vi talar ofta
              om begreppet livspusslet. I livspusslet ingår arbetet som en stor
              och viktig del, men i livspusslet ingår också människors livsvillkor
              i vid mening: att få livets alla bitar att passa ihop. Bitarna
              är många och ser olika ut för olika människor i olika faser av
              livet dessutom. Det handlar om hur det går att lösa vardagen.
              Exemplen skulle kunna bli många, och vi skulle nog var och en
              kunna känna igen oss i beskrivningen av hur svårt det kan vara
              att klara kraven från olika håll. Därför är det knappast förvånande
              att just småbarnsföräldrar, främst mammor, är överrepresenterade
              i sjukskrivningsstatistiken. Stress och utbrändhet uppstår ofta
              i konflikten mellan det föräldraskap som man vill leva upp till
              och arbetslivets och hela livets krav. Därför menar vi kristdemokrater
              att den socialdemokratiska regeringens orättvisa familjepolitik
              är en starkt bidragande orsak till de höga ohälsotalen.
            </seg>
            <seg n="6d7ecef4">
              Egentligen, fru talman, skulle vi behöva en generaldebatt med
              deltagare från många politikområden och utskott för att ta ett
              helhetsgrepp på de här frågorna. Men i dag handlar det om utgiftsområde
              10, och jag ska kort beröra några kristdemokratiska förslag som
              var för sig kan bidra till att vända utvecklingen åt rätt håll.
              Sammantaget krävs det en ny politik med ett brett perspektiv.
              Tunnelseendet löser inga problem.
            </seg>
            <seg n="d3c9597e">
              För det första: Attityderna till sjukförsäkringen är naturligtvis
              mycket betydelsefulla. För något år sedan var det fullständigt
              tabu att ens antyda att försäkringen skulle kunna utnyttjas på
              ett felaktigt sätt. Om någon vågade påstå det stormade det rejält
              i debatten. Människor var minsann sjuka. Sedan dess har debatten
              hyfsats, och de flesta inser att de dramatiskt ökande sjukskrivningstalen
              till stor del har sin grund i förändrade attityder. Låt oss inte
              nödvändigtvis fastna i ordet fusk, men låt oss tala om attityderna
              och synen på det som är en sjukförsäkring.
            </seg>
            <seg n="2ccf97b1">
              Det finns olika undersökningar som talar sitt tydliga språk om
              detta. Många anser det fullt legitimt att sjukanmäla sig även
              om man inte är sjuk i medicinsk mening. I hög grad beror det på
              bristande kunskap eller en felaktig bild av syftet och grunden
              till det som är en sjukförsäkring. Därför måste det attitydpåverkande
              arbetet få stort utrymme. Vi måste våga vara tydliga i att klargöra
              att sjukförsäkringen inte är ett fackligt vapen och inte heller
              ett verktyg för att lösa frågor om arbetsvillkor eller relationer
              på arbetsplatsen. Här krävs en tydlighet från oss alla; en tydlighet
              som inte nödvändigtvis måste leda till fördömanden men som ändå
              måste vara just tydlig.
            </seg>
            <seg n="3175bf44">
              För det andra, fru talman: Läkarnas roll i sjukskrivningsprocessen
              är mycket betydelsefull. Det är viktigt, både för individen och
              för samhällets kostnader att precisionen ökar i sjukskrivningsprocessen.
              Läkaren måste alltid ha ett helhetsperspektiv och bedöma den sammantagna
              och långsiktiga konsekvensen för en människa av att ställas utanför
              arbetslivet. Varje sjukskrivning rymmer en stor risk för isolering
              och passivisering. Därför måste sjukskrivningar med slentrianmässiga
              och oprecisa diagnoser undvikas. Därför måste också läkaren så
              långt det bara är möjligt undvika heltidssjukskrivning och i stället
              ta fasta på personens arbetsförmåga även om den är begränsad.
            </seg>
            <seg n="44a7b5ed">
              Man ska helt enkelt fokusera på arbetsförmåga hellre än på arbetsoförmåga,
              som ofta sker nu. För att stärka det synsättet bör dagens fasta
              steg i sjukförsäkringen slopas. Det bör vara möjligt att ha en
              individanpassad ersättningsnivå mellan 25 och 100 %. Det finns
              också utredningsresultat som pekar i den riktningen, och jag tycker
              att utskottet och regeringen borde vara snabbare i att föra den
              diskussionen och i att leda den framåt.
            </seg>
            <seg n="2d19d8be">
              Ytterligare en punkt gäller studier. Studier, om än i begränsad
              omfattning, kan vara en utmärkt möjlighet för många att komma
              tillbaka till arbete. Vi vill att reglerna anpassas till ett mera
              flexibelt bruk av studiemedlen för studerande i samband med sjukdom.
              Deltidssjukskrivning bör vara möjlig att kombinera med deltidsstudier.
              Mjuka upp de stelbenta regelverken för människornas skull!
            </seg>
            <seg n="0a115d4e">
              När man drabbats av sjukdom eller skada är tillgången till snabba
              insatser och en snabb och effektiv rehabilitering avgörande för
              hur snabbt man kan komma tillbaka till arbetet.
            </seg>
            <seg n="af438649">
              Hur är då situationen för den som drabbats av sjukdom och med
              all rätt måste vara sjukskriven? Om det finns det mycket att säga,
              och enskildas bilder och upplevelser är verkligen skiftande, men
              inte alltid så positiva dessvärre. Riksförsäkringsverket har frågat
              2 500 långtidssjukskrivna hur de upplever att de blivit bemötta,
              och resultatet av den undersökningen är en dyster läsning. Kritiken
              är massiv.
            </seg>
            <seg n="396aad25">
              Sju av tio tycker inte att de fått någon hjälp av arbetsgivaren
              ens, och 65 % säger detsamma om företagshälsovården. Men det verkligt
              allvarliga är att 84 % i undersökningen saknar hjälp från försäkringskassan,
              och bara en av tio har fått en rehabiliteringsplan.
            </seg>
            <seg n="b5761e65">
              Fru talman! Med denna dystra bild på näthinnan är det minst sagt
              anmärkningsvärt att regeringen så totalt har nonchalerat Gerhard
              Larssons rehabiliteringsutredning som kom redan för fyra år sedan.
              LO, TCO, SACO med flera tyckte ju att en ny och samlad rehabiliteringsförsäkring
              var en klok tanke. Vi kristdemokrater bygger vår politik på det
              här området i hög grad på utredningens förslag.
            </seg>
            <seg n="98d7b192">
              En samlad rehabiliteringsförsäkring sätter individen i centrum.
              Med det synsättet skulle inte 84 % behöva klaga på att inte bli
              sedda, och då skulle inte, som nu, nio av tio behöva efterlysa
              en rehabiliteringsplan. Ett samlat ansvar och ett samlat agerande
              utgår inte främst från systemen utan från människans behov. Därför
              behövs det en offentlig aktör som har resurserna och det samordnande
              ansvaret.
            </seg>
            <seg n="f08eb596">
              Rehabiliteringsförsäkringen skulle för det första arbeta med
              förebyggande insatser, för det andra beräkna och betala ut ersättning
              snarast och inte, som ofta nu, efter månaders väntan, för det
              tredje ansvara för rehabiliteringsutredningen och för det fjärde
              underlätta återgången till tidigare arbete eller ibland övergången
              till ett nytt. En större rörlighet på arbetsmarknaden skulle lösa
              många människors situation. För det femte skulle rehabiliteringsförsäkringen
              också ansvara för den eftersatta uppföljningen.
            </seg>
            <seg n="196be8b7">
              Fru talman! Till sist: Det är bara med den helhetssynen som vi
              kan göra den svenska befolkningen friskare och därmed också lyfta
              en gigantisk börda från statsbudgeten som hotar andra viktiga
              välfärdsområden.
            </seg>
            <seg n="dac02975">
              Jag står självklart bakom alla de reservationer som vi kristdemokrater
              har och tillsammans med andra partier i vissa fall, men här och
              nu yrkar jag bifall till reservationerna 1 och 25.
            </seg>
          </u>
          <note type="speaker" n="113a7a42">
            Anf. 54 ULLA HOFFMANN (v):
          </note>
          <u who="ulla_hoffmann_d0ba38" xml:id="i-636366e0bf091c6d-3" n="b1c6fc95">
            <seg n="ae8c4fec">
              Fru talman! Under de senaste 15 åren har arbetslivet, inte minst
              i offentlig sektor, genomgått radikala förändringar. Personalpolitiken
              har prioriterats ned samtidigt som åtskilliga miljarder har sparats.
              Konsekvenserna av detta blev bland annat ett kraftigt ökat antal
              långtidssjukskrivna, särskilt bland kvinnorna. I samma takt har
              sjuknärvaron och övertidsarbetet ökat, och de stressrelaterade
              sjukdomarna har slagit igenom i statistiken med full kraft.
            </seg>
            <seg n="abbef609">
              Arbetet med att komma till rätta med dessa problem borde därför
              koncentreras på att undanröja orsakerna till att människor far
              illa i dagens arbetsliv och att försöka ge dem som drabbats så
              goda förutsättningar som möjligt att komma tillbaka till arbetslivet.
              Vi menar från majoritetens sida att vi faktiskt har gjort en hel
              del, till skillnad från vad oppositionen tycker. Om vi ska få
              människor tillbaka i arbete och därmed få fler arbetade timmar,
              krävs mer resurser till kommuner och landsting för att förskolor,
              skolor, äldreomsorg och annan omsorg ska fungera, men framför
              allt måste sex timmars arbetsdag upp på dagordningen igen.
            </seg>
            <seg n="604329f5">
              I stället har debatten många gånger kommit att fokusera på fusk
              och missbruk av socialförsäkringarna och på åtgärder för hårdare
              tag mot sjukskrivna. Genom att sprida bilden av det fuskande folket
              har ett samhällsklimat skapats där kontroll och misstänkliggörande
              breder ut sig. Man vill att det ska framstå som om folket i Sverige
              är bidragsberoende inte för att det är något fel med det eftersom
              bidragen är en del av utjämningen mellan grupperna, till exempel
              bostadsbidraget. Men man glömmer då bort att sjukförsäkringen
              är avstått löneutrymme. Arbetstagaren avstår varje månad lön för
              att kunna betala sin premie till det generella, obligatoriska
              socialförsäkringssystemet.
            </seg>
            <seg n="4f9631c9">
              Vad som sällan framkommer är att sjukförsäkringen i dag går med
              ett stort överskott. Vi avstår alltså mer lön än vad som behövs
              för att täcka kostnaderna för dem som är sjuka i dag. Anledningen
              till att det pratas om underskott är de så kallade budgettaken,
              det vill säga att riksdagen beslutar att kostnaderna för sjukförsäkringen
              inte får överstiga en viss kostnad, vilket också innebär att riksdagen
              sätter ett tak för hur många som får vara sjuka.
            </seg>
            <seg n="dd22b736">
              Genom det generella välfärdssystemet sker en solidarisk omfördelning
              från man till kvinna, från högavlönad till lågavlönad och från
              ung till gammal. Den grundläggande principen är: Av var och en
              efter förmåga, åt var och en efter behov. Det offentliga trygghetssystemet
              blir på detta sätt ett viktigt redskap för att utjämna klass-
              och könsskillnader och för att fördela resurser över livet. För
              kvinnorna innebär det ett minskat ekonomiskt beroende av enskilda
              män. För arbetstagare leder systemet till en mildrad beroendeställning
              gentemot enskilda arbetsgivare. För att så många som möjligt ska
              omfattas av systemet är det viktigt att taken höjs. För oss i
              Vänsterpartiet är socialförsäkringarna en grundbult i den generella
              välfärden, och verksamheterna är en annan sådan grundbult. Det
              är viktigt för oss att se att de är kommunicerande kärl.
            </seg>
            <seg n="868fd5b3">
              Fru talman! Socialförsäkringssystemen ska nu ses över i en utredning
              som tar sin utgångspunkt i pensionsreformens modell. Särskild
              utredare är Anna Hedborg, som också var en av huvudkonstruktörerna
              bakom dagens pensionssystem. Direktiven öppnar för att lägga socialförsäkringarna
              utanför statsbudgeten, till exempel i en egen buffertfond. Det
              är samma lösning som man valde i pensionssystemet. Så har Göran
              Persson också uttalat att han vill ha en sjukförsäkring som har
              pensionssystemet som förebild, det vill säga att det ska bli raka
              rör mellan det som den enskilda har betalat in och vad han eller
              hon får i pension.
            </seg>
            <seg n="b665e44b">
              Fru talman! Det svenska pensionssystemet reformerades utan någon
              allmän debatt, och uppgörelsen mellan de fem partierna innebar
              ett systemskifte utan förankring hos medborgarna. Nu kan vi komma
              att få ett lika avgörande systemskifte även vad gäller socialförsäkringarna
              och även i detta avseende få ett komplicerat, svåröverblickbart
              och administrativt dyrt system som missgynnar stora delar av befolkningen.
              Risken är också stor att detta genomförs snabbt utan demokratisk
              förankring. Det är därför av avgörande vikt att vi tar de år vi
              har på oss för att försäkra oss om att en sådan omfattande systemförändring
              inte får komma till stånd utan fullständig demokratisk insyn och
              demokratiskt deltagande.
            </seg>
            <seg n="a2786044">
              Socialförsäkringssystemen konstruerades för män, eftersom det
              då var flest män som förvärvsarbetade. Det gäller både ATP-systemet
              och sjukförsäkringen. Det kan ju förefalla som en händelse att
              när kvinnor började få ATP-poäng förändrades pensionssystemet.
              Och kanske är det konspiratoriskt att hävda att nu när kvinnorna
              behöver sjukförsäkringen mer än män, framför allt kvinnor i offentlig
              sektor, då ska systemet ses över för att likna det pensionssystem
              som vi vet försämrar för kvinnorna och gör dem i stor utsträckning
              beroende av garantipensionen.
            </seg>
            <seg n="9139cb23">
              Våra socialförsäkringssystem bygger på en hög sysselsättning
              med så många som möjligt i arbete. Systemen är konstruerade för
              en arbetslöshet på högst 2 %. Det största problemet med socialförsäkringarna
              i dag är inte systemet utan det faktum att alltför få arbetar.
              Därför är det absolut viktigast att få ned de höga sjuktalen genom
              att satsa på rehabilitering och ett friskare arbetsliv och uppfylla
              målen om full sysselsättning.
            </seg>
            <seg n="006234ca">
              De kvinnor som har högst sjuktal är äldre kvinnor i offentlig
              sektor jag tycker ju inte att man är äldre om man är strax över
              45. Det är också den generation kvinnor som varit och är dubbelarbetande,
              det vill säga som har förvärvsarbetat och haft ansvaret för barn
              och hem.
            </seg>
            <seg n="7c1bc763">
              Ett sätt att åtgärda de höga sjuktalen är därför att införa sex
              timmars arbetsdag, och flera sådana försök kommer nu att startas.
              Vi har faktiskt Kiruna som modell, där sjuktal, arbetsskador,
              förtidspensioner sjönk när sex timmars arbetsdag infördes med
              full lön.
            </seg>
            <seg n="db09ffed">
              Vänsterpartiet anser att våra socialförsäkringar även fortsättningsvis
              ska vara allmänna och obligatoriska och finansieras solidariskt
              via avstått löneutrymme, det vill säga sociala avgifter och allmänna
              skattemedel. Bara genom en skattefinansierad välfärd får vi de
              omfördelande effekter som behövs för att vi ska kunna utjämna
              skillnaderna mellan klasser, mellan kön och mellan generationer.
            </seg>
          </u>
          <note n="59dcadc2">
            Fru talman! Jag yrkar bifall till reservationerna 2 och 4 och
            står självfallet bakom Vänsterpartiets alla reservationer.
          </note>
          <note type="speaker" n="7a303711">
            Anf. 55 SVEN BRUS (kd) replik:
          </note>
          <u who="sven_brus_ffd953" xml:id="i-89872a7805a59714-6" n="11de7d98">
            <seg n="25b87ef3">
              Fru talman! Jag skulle vilja ställa en fråga till Ulla Hoffmann.
              När vi hade en sådan här debatt för något år sedan sade Vänsterpartiets
              företrädare jag minns inte om det var Ulla Hoffmann att flexibla
              ersättningsnivåer i sjukförsäkringen var något intressant som
              man borde gå vidare med.
            </seg>
            <seg n="d35ffed3">
              Sjukförsäkringsutredningen sade i sitt slutbetänkande att ett
              förslag om mer partiell ersättning som utgår från en individuell
              prövning skulle kunna vara något positivt. Och man talade om en
              lägsta nivå på 20 %.
            </seg>
            <seg n="9bf49466">
              I dag är dessa fasta steg i försäkringen ofta väldigt hämmande
              för att man ska kunna individanpassa sjukersättningsnivån.
            </seg>
            <seg n="a835ceea">
              Jag undrar om Ulla Hoffmann här i dag kan uttrycka samma positiva
              inställning till en sådan inriktning som framfördes för något
              år sedan. Eftersom Ulla Hoffmann har närmare till maktens boningar
              än jag, undrar jag om Ulla Hoffmann är beredd att verka för att
              vi tillsammans ska kunna arbeta i den här riktningen som jag tror
              skulle kunna innebära en märkbar förbättring av sjukförsäkringen.
            </seg>
          </u>
          <note type="speaker" n="b8404c23">
            Anf. 56 ULLA HOFFMANN (v) replik:
          </note>
          <u who="ulla_hoffmann_d0ba38" xml:id="i-636366e0bf091c6d-4" n="b1c6fc95">
            <seg n="7d9e2b46">
              Fru talman! Det är en intressant fråga. Jag tror inte att det
              var jag som deltog i den debatten, men det betyder inte att jag
              inte tycker att detta låter bra.
            </seg>
            <seg n="875fec62">
              Vad vi försöker åstadkomma nu är ett system för rehabilitering
              med medfinansieringsansvar, som jag föredrar att kalla för ekonomiska
              drivkrafter, och som innebär att vi ska ha ett så flexibelt system
              som möjligt där mycket bygger på att människor ska kunna vara
              sjukskrivna men också ska kunna vara kvar på arbetsplatsen. Det
              får mig att tänka på hur det ser ut här i riksdagen för oss ledamöter,
              där man inte kan vara sjukskriven på halvtid, utan man måste vara
              sjukskriven på heltid. Men nu har ju vi inte någon arbetsgivare
              på det sättet.
            </seg>
            <seg n="12a6763b">
              Jag tycker absolut att man ska fundera på om det är nödvändigt
              att ha en sådan flexibilitet i systemet för att vi ska uppnå det
              som vi vill, nämligen att så många människor som möjligt ska vara
              på arbetet och så få arbetsgivare som möjligt ska behöva betala
              15 % för en heltidssjukskrivning.
            </seg>
          </u>
          <note type="speaker" n="e06efdb4">
            Anf. 57 SVEN BRUS (kd) replik:
          </note>
          <u who="sven_brus_ffd953" xml:id="i-89872a7805a59714-7" n="11de7d98">
            <seg n="ea3088e4">
              Fru talman! Om det är någon lösning för oss riksdagsledamöter
              låter jag vara osagt, men jag noterar ändå det positiva anslag
              som Ulla Hoffmann här ger om att vi skulle kunna arbeta vidare
              i den här riktningen, och det tackar jag för.
            </seg>
          </u>
          <note type="speaker" n="7c245415">
            Anf. 58 BIRGITTA CARLSSON (c):
          </note>
          <u who="birgitta_carlsson_2f4bda" xml:id="i-823da14cc958270f-5" n="bf3ca7f7">
            <seg n="7f57d0e7">
              Fru talman! Jag börjar mitt anförande med att yrka bifall till
              reservationerna 1 och 11. Jag står givetvis bakom alla reservationer
              där Centerpartiet finns med, men för tids vinnande yrkar jag bifall
              endast till dessa två.
            </seg>
            <seg n="af0f43d9">
              För ett år sedan när vi debatterade utgiftsområde 10 i kammaren
              var jag ganska optimistisk eftersom jag trodde på vad statsministern
              hade sagt här i kammaren. Göran Persson hade uttalat sig för att
              det behövs en kraftsamling omkring socialförsäkringssystemen och
              att en parlamentarisk kommitté skulle tillsättas för att utreda
              om en socialförsäkringsreform kunde genomföras efter den modell
              som gjorts i pensionssystemet. Centerpartiet välkomnade en sådan
              översyn av socialförsäkringarna. Det hade vi efterfrågat i flera
              år, men då äntligen verkade det som om det skulle kunna bli verklighet.
            </seg>
            <seg n="74619374">
              Sjukfrånvaron har ju sedan 1997 ökat dramatiskt och framstår
              i dag som ett av de största hindren för Sveriges ekonomiska utveckling.
              Brist på anställningsbar arbetskraft och frånvaron i den befintliga
              arbetsstyrkan håller tillbaka produktionen i näringslivet och
              sänker kvaliteten i de offentliga välfärdstjänsterna. Visst har
              sjuktalen minskat något sedan 2002, men till största delen motsvaras
              det av en dramatisk ökning av antalet förtidspensionerade. Det
              handlar i dagsläget om 70 000 personer per år.
            </seg>
            <seg n="77049d89">
              Med tanke på vad statsministern uttalat sig om för ett år sedan
              om att tillsätta en utredning är det förvånande att utskottet
              inte går med på ett tillkännagivande till regeringen om att utredningen
              om de ekonomiska trygghetssystemen ska vara parlamentariskt sammansatt
              och inte som det verkar i dag, att en ensamutredare ska utreda
              detta viktiga område. Detta är inte vad vi kan acceptera.
            </seg>
            <seg n="730897f2">
              Socialförsäkringarna är inte anpassade till dagens anställnings-
              och sysselsättningsformer. Många står utanför dagens socialförsäkringssystem.
              De som inte har kommit in på arbetsmarknaden har vare sig rätt
              till sjukpenning, a-kassa eller tjänstepension. För att ett framtida
              ekonomiskt trygghetssystem ska vara långsiktigt hållbart är det
              viktigt att det stöds av en bred politisk majoritet, i likhet
              med den överenskommelse som ingicks i samband med reformeringen
              av pensionssystemet.
            </seg>
            <seg n="8a8d7abf">
              Centerpartiet anser att trygghetssystemet ska vara långsiktigt
              hållbart och klara svängningar i konjunkturen liksom förändringar
              i demografin. Det ska syfta till att hjälpa människor, som på
              grund av sjukdom eller arbetslöshet förlorar sin arbetsinkomst,
              tillbaka till arbetslivet. Genom att renodla trygghetssystemets
              olika ersättningsnivåer och skapa ett enhetligt system förbättras
              möjligheten att vidta rätt åtgärder så att personen kan återgå
              i arbete. Samtidigt blir det också mer förutsägbart såväl för
              den enskilde som för staten.
            </seg>
            <seg n="8113b276">
              Alla människor ska garanteras en ekonomisk grundtrygghet. Det
              bör övervägas om barnfamiljer bör erbjudas en högre trygghetsnivå.
              Människor måste kunna lita på systemet och samtidigt kunna påverka
              sin egen situation. Riskerna måste spridas så att människor kan
              delta på lika villkor. Inom systemet ska det kunna ske en rimlig
              omfördelning mellan individer men också över livet. Inkomstbortfallsförsäkringar
              är inte det enda sättet att skapa en trygghet för förvärvsarbetande
              vid sjukdom eller arbetslöshet. Inom ramen för en översyn bör
              såväl grundtrygghetslösningar som former för välfärdssparande
              prövas som möjliga inslag i en arbetslivsförsäkring.
            </seg>
            <seg n="04f51a04">
              Både rättvisa och effektivitet talar för införandet av en samordnad
              arbetslivsförsäkring, där sjukförsäkring, arbetsskadeförsäkring
              och arbetslöshetsförsäkring ingår, och där ersättningsnivåerna
              harmoniseras och myndighetsstrukturerna slås ihop.
            </seg>
            <seg n="c8b58c87">
              Jag vill särskilt nämna en kategori människor som missgynnas
              av dagens system. Det är egenföretagarna. Trygghetssystemen diskriminerar
              småföretagare och behöver därför reformeras. En egenföretagare
              har fasta kostnader vid sjukdom och föräldraledighet. Samtidigt
              som företaget tillfälligt är stängt med bortfall av inkomster
              riskeras även ett mer långsiktigt inkomstbortfall genom att kunderna
              söker sig till andra företag. Egenföretagaren får också lägre
              tillfällig föräldrapenning än anställda. Centerpartiet anser att
              samma villkor ska gälla för företagare som för anställda.
            </seg>
            <seg n="58b3a9cd">
              En annan grupp i vårt samhälle som inte kommer i åtnjutande av
              trygghetssystemen är våra studenter. Eftersom regeringen anser
              att grundstrukturerna för de olika socialförsäkringssystemen ska
              ligga fast finns det inget som talar för att studenterna verkligen
              kommer att få ta del av trygghetssystemen. Centerpartiet vill
              därför att regeringen tillsätter en ny studiesocial utredning
              som är parlamentariskt sammansatt och där studenterna verkligen
              ges ordentlig representation. Studenter har som alla andra behov
              av ett tryggt och säkert trygghetssystem.
            </seg>
            <seg n="1e17cc41">
              I vårt budgetförslag, som redan röstats ned av majoriteten här
              i riksdagen, visar vi hur man skulle kunna minska kostnaderna
              genom att övergå från passivt stöd till aktiva insatser bland
              annat i form av en rehabiliteringsgaranti. En rehabiliteringsplan
              ska vara färdig inom två månader, och den försäkrade ska få tillgång
              till en rehabiliteringslots. Om rehabiliteringsgarantin inte uppfylls
              bör den sjukskrivne ha möjlighet att få kostnadstäckning för relevanta
              rehabiliteringstjänster från privata aktörer. Det är också viktigt
              att försäkringskassan tar en aktivare roll i arbetet med rehabiliteringsutredningar
              så att processen inte stannar upp i månader medan villrådiga småföretagare
              försöker hitta en konsult som kan hjälpa honom eller henne med
              blanketterna.
            </seg>
            <seg n="33d2931c">
              Nu har regeringen lyssnat på företagarna och tar bort den tredje
              sjuklöneveckan. Men som vi har debatterat tidigare för man över
              nya uppgifter och kostnader i stället. Detta är bekymmersamt för
              många mindre företagare som nu får klart ökad administration,
              särskilt inom tjänstesektorn. Därför föreslår vi i Centerpartiet
              att en annan sjuklönemodell med storleksrelaterat arbetsgivaransvar
              införs. Det är antalet anställda som ska avgöra omfattningen av
              detta ansvar, efter principen att fem anställda motsvarar fem
              sjuklönedagar per anställd upp till maximalt 30 dagar. Genom en
              likformig nedsättning av arbetsgivaravgifterna kommer de mindre
              företagen att gynnas något. Detta känns särskilt angeläget eftersom
              det enligt statistik är lägre sjuktal i de mindre företagen.
            </seg>
          </u>
          <note type="speaker" n="a7d554f6">
            Anf. 59 MONA JÖNSSON (mp):
          </note>
          <u who="mona_jonsson_8a4f51" xml:id="i-3884303717890e9e-1" n="9a60c730">
            <seg n="c6496987">
              Fru talman! År 1996 kom Sjuk- och arbetsskadekommittén med ett
              slutbetänkande som hette En allmän och aktiv försäkring vid sjukdom
              och rehabilitering. Jag var en av ledamöterna i den kommittén.
              Jag ska nu läsa lite ur min reservation från den utredningen:
              Flera olika kommittéer och utredningar inom närliggande områden
              som arbetsmarknad, utbildning och hälsa har arbetat i olika riktningar
              och med skilda direktiv. Det har gjort det svårt för Sjuk- och
              arbetsskadekommittén att skapa en helhetsbild. Det talas ofta
              om att samverkan är ledordet för framtiden, samtidigt som varje
              utredning var för sig renodlar regler och inträdeskriterier. Det
              har ingått i kommitténs direktiv att presentera förslag till en
              försäkring baserad på renodlat medicinska kriterier. Därmed tas
              den möjlighet bort som tidigare funnits för Försäkringskassan
              och läkarkåren att kunna göra en helhetsbedömning av den försäkrades
              förmåga att kunna bereda sig inkomst genom sådant arbete som motsvarar
              hans krafter och färdigheter och som rimligen kan begäras av honom
              med hänsyn till hans utbildning och tidigare verksamhet, ålder,
              bosättningsförhållanden och därmed jämförliga omständigheter.
            </seg>
            <seg n="4bebc9b0">
              Det fanns på den tiden förslag på försämringar i arbetslöshetsförsäkringen.
              Min reservation fortsatte: Sammantaget innebär dessa förslag att
              många människor riskerar att slås ut från samtliga försäkringssystem
              och bli beroende av socialbidrag. Det gäller särskilt människor
              med en blandad problembild i form av ohälsa och svag ställning
              på arbetsmarknaden, eventuellt också med sociala problem. Många
              av dessa är kvinnor, och de flesta är äldre arbetskraft.
            </seg>
            <seg n="a64dfef0">
              Det är tveksamt om utredningens förslag till en rimlighetsbedömning
              är tillräckligt för att många inte skall hamna mellan stolarna.
              Mycket kommer att hänga på tillämpningen, som är svår att bedöma.
              Det gäller exempelvis personer som arbetar heltid och får en skada
              så att hon eller han därefter endast kan arbeta deltid. Riskerar
              hon att klassas som deltidsarbetslös i stället för att få adekvat
              hjälp till annat heltidsarbete eller studier?
            </seg>
            <seg n="25899d1c">
              En liten bit längre ned i reservationen där det handlar om ekonomiska
              besparingar genom förslagen skrev jag: Det är givetvis mycket
              positivt om det blir möjligt att göra besparingar till följd av
              en framgångsrik rehabilitering som gör att fler kan återgå i arbete.
              Det bör dock betonas att utredningens kalkyler på denna punkt
              är mycket osäkra. De besparingar som ligger i en snävare avgränsning
              av kriterierna för försäkringen är, enligt min bedömning, knappast
              reella besparingar utan kommer att leda till ökande kostnader
              inom andra ersättningssystem, ytterst för kommunerna i form av
              ökade socialbidrag.
            </seg>
            <seg n="0bf10508">
              Detta var år 1996. Känns problemen igen i dag? Nu diskuteras
              äntligen samarbete mellan olika myndigheter med en annan öppenhet
              än vad som var möjligt då, men det finns mycket mer att göra.
              Vi ser hur sjukskrivna bollas mellan systemen och till sist hamnar
              hos socialtjänsten, som enligt rapporter i medierna alldeles nyligen
              har fått större antal utbetalningar. Jag anser att människor lättare
              och snabbare ska få hjälp att komma tillbaka och klara sin egen
              försörjning. I flera fall som jag har träffat på har utskopningen
              från sjukförsäkringen, trots läkarintyg och annat, gjort att personer
              som varit på väg åt rätt håll blivit mycket försämrade.
            </seg>
            <seg n="726576f2">
              Vi kan inte utgå bara från dagens försäkringar när vi ska se
              över socialförsäkringen. Vi måste i första hand utgå från de problem
              vi ser. Jag brukar med IT-vokabulär kalla det för buggar i systemen.
              Det är en av anledningarna till att vi i Miljöpartiet nu vill
              få till en parlamentarisk utredning av socialförsäkringen och
              inte vänta till år 2006. Det är nu vi behöver göra något. Det
              kan inte vara så att det ska gå ytterligare fem sex år, som det
              har gjort sedan Sjuk- och arbetsskadekommitténs betänkande, innan
              vi har ett hållbart parlamentariskt förslag på hur vi ska kunna
              underlätta för människor som kommer i kläm mellan systemen. De
              som nu är i systemet motas av grindvakter i alla system i stället
              för att möta problemlösare.
            </seg>
            <seg n="c3bbaa5e">
              Fru talman! Tidigare under mandatperioden har vi tillsatt fler
              försäkringsläkare på försäkringskassan. Vi i Miljöpartiet har
              varit skeptiska till detta men ändå gått med på beslutet. Jag
              tycker mig nu se att dessa läkare som har olika bakgrund, exempelvis
              som allmänläkare med extra utbildning i försäkringsmedicin ska
              bedöma exempelvis utlåtanden om så kallade psykiatriska diagnoser.
              Vore det inte bättre om det fanns beteendevetare, sjukgymnaster
              och andra specialister som gjorde bedömningar av hur man kan gå
              vidare för att slippa eller förkorta sjukskrivningar? Jag tror
              att hjälp med bedömningar på detta sätt skulle leda till kortare
              köer till allmänläkare och därmed underlätta för gamla och barn
              att komma till läkare.
            </seg>
            <seg n="8b52ce9a">
              I betänkandet har vi, liksom förra året, öppnat för möjligheten
              att sjukgymnaster på försök ska få sjukskriva. Från sjukgymnasternas
              sidas har man tidigare påpekat att man sett flera fall där läkare
              sjukskrivit men där sjukgymnasten vid bedömning inte sett det
              nödvändigt med sjukskrivning. Jag anser, till skillnad från andra
              i utskottet, att försök ska tillåtas där även legitimerade psykoterapeuter
              ska få sjukskriva.
            </seg>
            <seg n="9f3d35b5">
              Till sist vill jag uppmärksamma behandlingen av de många som
              är elöverkänsliga. Den kunskapsbank som utskottet anser vara av
              stor betydelse för arbetsskadebedömningar är bra men inte tillräcklig.
              Flera drabbade anser att de mötts av oförståelse från försäkringskassans
              sida, och kassan har uttalat att det inte föreligger någon fara
              för så kallad elektrostress. Miljöpartiet anser att utskottet
              ska göra ett tillkännagivande om en översyn av försäkringskassans
              praxis att skärpa sjukpenningkraven för elöverkänsliga. Jag yrkar
              bifall till reservation 1, om jag inte gjorde det förut, och till
              reservation 50.
            </seg>
          </u>
          <note type="speaker" n="87f499cc">
            Anf. 60 SVEN BRUS (kd) replik:
          </note>
          <u who="sven_brus_ffd953" xml:id="i-89872a7805a59714-8" n="11de7d98">
            <seg n="60da962d">
              Fru talman! Jag skulle vilja ställa samma fråga till Mona Jönsson
              som jag ställde till Ulla Hoffmann alldeles nyss. Sjukförsäkringsutredningen
              sade i sitt slutbetänkande att det skulle finnas fördelar och
              goda tankar med att göra sjukersättningen mer partiell och mer
              steglös. Utredningen säger att det kan få konsekvenser för andra
              system. Men man ser av dess skrivning att det ändå inte verkar
              alldeles oöverstigligt.
            </seg>
            <seg n="fb6f5231">
              Jag skulle vilja fråga Mona Jönsson om hon på samma sätt som
              Ulla Hoffmann är beredd att föra en seriös diskussion om det.
              Vi skulle tillsammans kunna komma fram till att förändra det nuvarande
              ganska strikta systemet med 25 %, 50 %, 75 % eller 100 % sjukskrivning
              till en mer partiell och personligt anpassad nivå som skulle göra
              det lättare för människor att kunna återgå till arbete.
            </seg>
          </u>
          <note type="speaker" n="ad387183">
            Anf. 61 MONA JÖNSSON (mp) replik:
          </note>
          <u who="mona_jonsson_8a4f51" xml:id="i-3884303717890e9e-2" n="9a60c730">
            <seg n="b05b5edc">
              Fru talman! Sven Brus kanske kommer ihåg att jag var en av de
              första som föreslog det här i kammaren. Jag driver det i de samtal
              som vi har med regeringen när det gäller ohälsa.
            </seg>
          </u>
          <note type="speaker" n="0b360111">
            Anf. 62 SVEN BRUS (kd) replik:
          </note>
          <u who="sven_brus_ffd953" xml:id="i-89872a7805a59714-9" n="11de7d98">
            <seg n="06f4fe1b">
              Fru talman! Det kommer jag inte ihåg, men jag tar emot den upplysningen
              med tillfredsställelse. Jag ser fram emot att vi tillsammans ska
              kunna åtgärda detta.
            </seg>
          </u>
          <note type="speaker" n="c97ef298">
            Anf. 63 KURT KVARNSTRÖM (s):
          </note>
          <u who="kurt_kvarnstrom_c0aae2" xml:id="i-9629aab451cbbd44-0" n="5e159730">
            <seg n="9b3675c8">
              Fru talman, ärade ledamöter! Jag vill börja med att yrka bifall
              till förslagen i betänkandet och avslag på samtliga motioner och
              reservationer, så att jag inte glömmer bort det.
            </seg>
            <seg n="a01537d0">
              Vi har samlats här i dag för att diskutera Sveriges sociala trygghetssystem,
              socialförsäkringarna. Det är inget litet område. Det omfattar
              130 miljarder kronor i den budget vi diskuterar. Det spänner över
              hela livet och genom nästan alla samhällsområden.
            </seg>
            <seg n="3e5a87d7">
              Ett av de förslag vi har är att återställa sjukpenningen från
              77,6 % till 80 %. Det är en nivå som vi tycker är rimlig.
            </seg>
            <seg n="514cd950">
              Vi har blivit kritiserade av många för de åtgärder som vi genomfört
              de senaste åren på det här området. Nu kan vi ändå konstatera
              att det ger önskad effekt. Kostnaderna i sjukförsäkringen sjunker.
              Vi har goda förutsättningar att nå målet att halvera antalet sjukdagar
              till år 2008.
            </seg>
            <seg n="1ff26f95">
              Det är inte första gången vi socialdemokrater står i denna kammare
              och försvarar den välfärdsmodell som vi har byggt upp och som
              vunnit legitimitet hos det svenska folket under årtionden. I år
              känns det lite annorlunda. Låt mig förklara varför.
            </seg>
            <seg n="8b8d6c07">
              Den samlade borgerligheten har denna mandatperiod valt en annan
              väg för att nå ett systemskifte och ett maktskifte. I stället
              för att vinna valet två månader innan valdagen har man bestämt
              sig för att börja positionera sig redan nu, två år innan valet.
              Jag tycker att det känns särskilt kul i dag att få debattera de
              här viktiga samhällsfrågorna i vårt välfärdssystem. Tyvärr har
              vi än så länge inte sett så mycket av den enade borgerliga alliansen
              och de frågor som ska lyftas upp där. Förhoppningsvis får vi några
              av de svaren i dag.
            </seg>
            <seg n="32f97071">
              Jag har tänkt att inledningsvis ta avstamp i översynen av socialförsäkringarna,
              som regeringen har beställt, och de principer som våra trygghetssystem
              vilar på.
            </seg>
            <seg n="0c811739">
              Regeringen har nyligen inlett en översyn av socialförsäkringarna
              som är tänkt att gå i två steg. Som ett första steg ska en särskild
              utredare, i det här fallet Anna Hedborg, göra en genomgripande
              analys av socialförsäkringen i ett mycket brett perspektiv. I
              direktiven till utredningen står att utredaren skall bedriva ett
              utåtriktat och folkbildande arbete och sträva efter ett brett
              samarbete med de politiska partierna, arbetsmarknadens parter
              och övriga berörda organisationer och skulle jag vilja tillägga
              alla samhällsmedborgare som vill delta i debatten. Det är vår
              ambition att vi ska få en sådan dialog och att alla ska delta
              i analysen och diskussionen.
            </seg>
            <seg n="45f1d152">
              Ensamutredarens analys ska sedan ligga till grund för en parlamentarisk
              utredning som ska lämna förslag till en reformerad socialförsäkring.
              Jag känner mig rätt trygg med det upplägget, då socialförsäkringssystem
              är något ytterst komplext. Det behövs en ordentlig genomgång av
              socialförsäkringarna.
            </seg>
            <seg n="0ccba7e6">
              Moderaterna, Folkpartiet, Centerpartiet, Kristdemokraterna och
              Miljöpartiet känner sig inte nöjda med upplägget. De har i stället
              begärt att en parlamentarisk utredning ska tillsättas omgående
              för att inleda de politiska diskussionerna så snart som möjligt
              utan en genomgripande analys. Vänsterpartiet vill lägga ned utredningen.
            </seg>
            <seg n="33b83595">
              Fru talman! Jag har svårt att förstå alla de övriga partiernas
              inställning. Varför ska vi sätta oss i slutna rum i en parlamentarisk
              utredning och diskutera detta utan att få en ordentlig genomgripande
              analys först? Jag tycker att vi politiker ska vara ödmjuka nog
              att erkänna att inte ens vi förstår allting i de olika sociala
              trygghetssystemen och deras relation till varandra.
            </seg>
            <seg n="9a9a2011">
              Det visar sig inte minst i Moderaternas obegåvade vill jag påstå
              utspel om vissa patientgrupper som ska undantas från Moderaternas
              låga ersättningsnivåer. Det är en politik som går stick i stäv
              med en av grunderna för den generella välfärden, nämligen alla
              människors lika rätt till trygghet oberoende av vilken sjukdom
              man har.
            </seg>
            <seg n="d4f626b0">
              Ett annat exempel är Moderaternas förslag om förtidspensionärerna,
              som ska tvingas till ålderspension vid 61 års ålder. Denna förändring
              av gällande pensionsregler skulle resultera i att förtidspensionärerna
              får en sänkning av ålderspensionen med upp till 30 % samtidigt
              som våra regler i dag inte medger bostadstillägg före 65 års ålder.
              Ska vi tvinga varenda förtidspensionär att söka socialbidrag?
            </seg>
            <seg n="abefe020">
              Jag tycker att dessa två exempel visar på en tämligen stor okunnighet
              om hur våra system fungerar och hänger ihop. Moderaterna föreslår
              dessutom i sina motioner en selektering av våra socialförsäkringar.
              Vi politiker, och framför allt moderaterna, skulle nog må bra
              av att få en genomgripande analys av socialförsäkringarna innan
              vi undersöker möjligheterna att nå en parlamentarisk majoritet
              i frågorna.
            </seg>
            <seg n="6cd258d6">
              Det är huvudanledningen till att jag ställer mig positiv till
              att regeringen nu har tillsatt den utredning som ska göra den
              grundläggande analysen. Jag tycker också att det är viktigt att
              hela svenska folket ska få möjlighet att delta i en översyn av
              den diskussionen. Det är något som moderater, kristdemokrater,
              folkpartister, centerpartister och miljöpartister vill sätta stopp
              för i dagens votering.
            </seg>
            <seg n="57fee214">
              Våra trygghetssystem vilar på några grundläggande principer som
              är viktiga för oss socialdemokrater. Det gäller framför allt socialförsäkringssystemet,
              som ska vara generellt och obligatoriskt. Det ska vara generellt
              i och med att det är till för alla vid behov och obligatoriskt
              i och med att alla bidrar efter förmåga. Det ska präglas av trygghet,
              rättvisa och effektivitet. Det ska baseras på inkomstbortfallsprincipen,
              vara finansiellt hållbart över tiden och samordnas med andra försäkringar.
              Detta uppnås bäst genom en generell offentlig försäkring.
            </seg>
            <seg n="38a65525">
              Det som oroar mig är Moderaternas senaste utspel om att vissa
              sjukdomar ska undantas från den allmänna försäkringen. Enligt
              Moderaterna ska vissa sjukdomstyper ge en lägre ersättningsnivå
              än andra detta för att vi ska kunna spara pengar på vissa sjuka
              som enligt Moderaterna bevisligen inte är lika mycket värda. Jag
              frågar mig hur det går ihop med de principer som jag nyss har
              nämnt.
            </seg>
            <seg n="7569e914">
              Svaret på den frågan är solklart: Det går inte ihop! Att ställa
              vissa sjukdomar och sjuka mot varandra och säga att de får en
              lägre ersättningsnivå är helt orimligt och går stick i stäv med
              grundprinciperna om en generell välfärd. Det ställer också orimliga
              krav på läkare och annan vårdpersonal som ska göra bedömningen
              av vilka som ska hamna på den rätta sidan.
            </seg>
            <seg n="824e6fb8">
              Detta förslag, fru talman, om selektering är av det värsta slaget.
              Människor ska alltså ställas mot varandra i Moderaternas värld.
            </seg>
            <seg n="c411a4be">
              Jag kan bara konstatera att det i dag finns ett parti som är
              uttalat kritiskt till den generella välfärden, och det är Moderaterna.
            </seg>
            <seg n="bb3c5d60">
              Anna Lilliehöök! Vi socialdemokrater väntar spänt på den undantagslista
              som nu håller på att kokas ihop. Det sker väl på det moderata
              partikansliet, förmodar jag. Vilka patientgrupper är vinnare i
              Moderaternas värld och vilka är det inte? Och hur ser er selektering
              ut i sjukförsäkringen, i arbetsskadeförsäkringen och i trafikförsäkringen?
            </seg>
            <seg n="18303fc5">
              Låt mig avslutningsvis skicka en klar signal till borgerligheten
              och det svenska folket. Socialdemokraterna har genom historien
              alltid klarat att hålla hög sysselsättning med en väl utbyggd
              välfärdssektor. Det har aldrig förelegat någon konflikt dem emellan.
              Tvärtom har våra trygghetssystem lett till att vi har kunnat ställa
              om vår ekonomi för att bättre passa vår samtid, samtidigt som
              vi garanterar alla trygghet i förändringen. Vi kommer att klara
              det nu också. Ohälsotalen är på väg ned, och målet om en halvering
              till år 2008 kommer att nås samtidigt som sysselsättningen i Sverige
              ökar i dag.
            </seg>
          </u>
          <note type="speaker" n="fe7e6224">
            Anf. 64 SVEN BRUS (kd) replik:
          </note>
          <u who="sven_brus_ffd953" xml:id="i-89872a7805a59714-10" n="11de7d98">
            <seg n="5144c924">
              Fru talman! Jag noterar att Kurt Kvarnström och många andra socialdemokratiska
              debattörer i dessa dagar känner stor oro för hur det går med samarbetet
              mellan de fyra partierna i alliansen. Jag kan lugna Kurt Kvarnström
              med att säga att det går bra och att arbetet fortskrider enligt
              planerna. Den grupp som ska behandla välfärdsfrågorna leds av
              en kristdemokrat, Maria Larsson. Möjligen kan Kurt Kvarnström
              ha anledning att känna oro över resultatet av arbetet, men det
              kommer så småningom.
            </seg>
            <seg n="f9d4673b">
              Jag vill ställa en fråga angående rehabiliteringen. I RFV:s undersökning,
              där man har frågat 2 500 långtidssjukskrivna, har man fått ett
              ganska dystert resultat. Det allvarliga är att 84 % säger att
              de inte har fått någon hjälp från försäkringskassan, och bara
              en av tio har fått en rehabiliteringsplan.
            </seg>
            <seg n="393fd49a">
              Mot bakgrund av den dystra situationen vill jag ställa min fråga
              till Kurt Kvarnström. Den rehabiliteringsutredning som kom redan
              år 2000 under Gerhard Larssons ledning pekade på en lösning där
              man skulle ha en aktör som har det samlade ansvaret för hela processen
              alltifrån de förebyggande insatserna över utbetalningar av ersättning
              till rehabiliteringsplan med uppföljning. Facken, både LO, TCO
              och SACO, tyckte att det var en klok tanke. Det ansåg också flera
              andra remissinstanser.
            </seg>
            <seg n="00bb78e5">
              Varför har Socialdemokraterna och regeringen lagt det här utmärkta
              förslaget i byrålådan?
            </seg>
          </u>
          <note type="speaker" n="87fe124b">
            Anf. 65 KURT KVARNSTRÖM (s) replik:
          </note>
          <u who="kurt_kvarnstrom_c0aae2" xml:id="i-9629aab451cbbd44-1" n="5e159730">
            <seg n="f3269e8e">
              Fru talman! Jag tror inte att man kan påstå att vi har gjort
              det. Delar av det förslag som har funnits har också genomförts
              i olika tappningar. En rätt viktig del i att arbeta med de här
              rehabiliteringsfrågorna är finansiell samordning. Det är ett exempel
              på en mycket bra idé. Jag tycker att vi tillsammans borde ta ett
              mycket större ansvar för att också implementera och få i gång
              det arbetet. Vi har faktiskt resurser i dag som vi inte riktigt
              använder. Det tror jag är väldigt viktigt.
            </seg>
            <seg n="e2e4da4a">
              De samlade förslag vi lägger fram lyfter ju de här frågorna.
              Jag är fullt medveten om behovet av att alla medverkande aktörer
              blir ännu mycket bättre på rehabiliteringsfrågorna. Jag tror att
              det handlar väldigt mycket om att vi får tid att se de människor
              som är sjukskrivna. Som Sven tidigare har redovisat här är uppmärksamheten
              när man blir långtidssjukskriven alltför dålig från många håll,
              inte minst från arbetsgivarhåll. Vi har tidigare under förmiddagen
              debatterat hur det ser ut på den kanten och hur vi ska jobba mer
              aktivt på arbetsplatserna.
            </seg>
            <seg n="cd21a3e0">
              Jag skulle vilja ställa en motfråga till Sven Brus utifrån den
              diskussion som förs och alla de förslag som har kommit. Hur långt
              är Kristdemokraterna beredda att gå när det gäller frågan om ersättningsnivåer?
              Hur långt är Kristdemokraterna beredda att vara med när det gäller
              den selektering mellan olika grupper i de olika socialförsäkringarna
              som även ni delvis har i era förslag?
            </seg>
          </u>
          <note type="speaker" n="c5ade5e6">
            Anf. 66 SVEN BRUS (kd) replik:
          </note>
          <u who="sven_brus_ffd953" xml:id="i-89872a7805a59714-11" n="11de7d98">
            <seg n="10509e7e">
              Fru talman! Kurt Kvarnström säger att delar av Rehabiliteringsutredningens
              förslag förverkligas. Det kan så vara, men poängen med Gerhard
              Larssons utredning var ju just att ta ett helhetsgrepp med en
              aktör och de här olika uppgifterna. Så har inte skett. Kurt Kvarnström
              kan väl knappast vara nöjd med utvecklingen när en av tio säger
              att man har fått en rehabiliteringsplan. Hur är det med de andra
              nio? Jag tycker att det är en allvarlig signal att den helhetssyn
              som utredningen pekade på saknas.
            </seg>
            <seg n="ef38edca">
              Sedan gäller det frågan till oss kristdemokrater om hur vi ser
              på ersättningsnivåerna. Vi har ett förslag om en nivå på 80 %.
              Det finns i våra motioner. Jag antar att Kurt Kvarnström har läst
              dem. Vi har en politik för detta som vi står upp för och som vi
              inte tvekar om. Det är vårt enkla svar.
            </seg>
          </u>
          <note type="speaker" n="fb1942e0">
            Anf. 67 KURT KVARNSTRÖM (s) replik:
          </note>
          <u who="kurt_kvarnstrom_c0aae2" xml:id="i-9629aab451cbbd44-2" n="5e159730">
            <seg n="72a2b57d">
              Fru talman! Tack för det svaret, Sven Brus. Om jag inte har läst
              alldeles fel vill ni ändå justera en del när det gäller ersättningsfrågorna.
              Ni vill införa ytterligare en karensdag. Ni vill också använda
              en retroaktiv tid under två år som grund för ersättningsnivån.
              I min värld och med mitt sätt att räkna får man då inte en sjukersättning
              på 80 %.
            </seg>
            <seg n="80b30172">
              Jag är inte nöjd med det läge som vi har i dag när det gäller
              rehabiliteringsfrågorna. Jag är inte nöjd, och det är därför som
              vi lägger fram flera förslag för att också lyfta de frågorna.
              Jag tror att det är väldigt viktigt att vi tar det helhetsgrepp
              som är så viktigt i de här sammanhangen.
            </seg>
            <seg n="5ed965d8">
              I sitt anförande tog Sven Brus upp många stora frågeområden som
              är viktiga att hantera. Det vill vi göra i en bred diskussion
              där vi lägger upp alla de här sakerna på bordet och försöker att
              hitta lösningar tillsammans. Ni är så ivriga att ni redan nu vill
              förhandla er fram till hur det ska se ut. Jag tror inte att vi
              har svar på de här frågorna i dag, och därför kan vi inte hitta
              lösningen nu. Jag skulle vilja ha en bred analys och en bred diskussion.
              Jag känner mig trygg i och med att vi, med de åtgärder vi har
              vidtagit, har en utveckling där sjukförsäkringskostnaderna sjunker.
              Därför tycker jag att vi har tid på oss att analysera en del saker
              innan vi bestämmer hur vi går vidare med det helhetsgrepp som
              Sven Brus efterlyser.
            </seg>
          </u>
          <note type="speaker" n="6231ac05">
            Anf. 68 LINNÉA DARELL (fp) replik:
          </note>
          <u who="linnea_darell_51713a" xml:id="i-33cd11997ad23f4e-6" n="d2cb8817">
            <seg n="be6f79d8">
              Fru talman! Först har vi den här diskussion om en parlamentarisk
              grupp eller inte. På sig själv känner man andra, säger ordspråket.
              Det kanske är Socialdemokraternas uppfattning att en parlamentarisk
              utredning sitter i slutna rum och inte gör några analyser och
              folk får inte veta vad som pågår. Det är inte Folkpartiets modell
              för en parlamentarisk utredning kring socialförsäkringarna. Vi
              tycker att det är jätteviktigt med en bred genomgripande analys,
              och vi tycker att det är viktigt att alla får vara med om det.
              Vi tror att vi i den öppna diskussionen, som är alldeles självklar
              för oss i en sådan här utredning, når alla människor. Kurt sade
              att hela svenska folket bör få delta. Jag tror att förutsättningarna
              för att hela svenska folket får delta i den debatten är bättre
              om de känner att de har företrädare som också är med i diskussionerna.
              För oss handlar det inte om några slutna rum och inte om någon
              brist på analyser när vi vill ha en parlamentarisk utredning kring
              socialförsäkringarna.
            </seg>
            <seg n="2e74c5dd">
              Sedan säger Kurt Kvarnström att han känner sig trygg i utvecklingen
              när det gäller sjukpenningen eftersom kostnaderna sjunker. Men
              den senaste redovisningen från Riksförsäkringsverket om utvecklingen
              för innevarande år visar att kostnadsutvecklingen ser ut ungefär
              som den har gjort tidigare. Förändringen är marginell, säger verket.
              Om Kurt Kvarnström har någon annan upplysning att ge vore det
              intressant att höra den.
            </seg>
            <seg n="c5b7412e">
              Till slut har vi detta att Socialdemokraterna är garanten för
              hög välfärd och trygghet. Jag skulle vilja säga: Kom ned på jorden
              och möt de medborgare som ni vill ha en dialog med. I dag frågar
              sig människor vart skattepengarna tar vägen, inte minst när det
              gäller sjukvården. Man känner ingen trygghet i sjukvården.
            </seg>
          </u>
          <note type="speaker" n="6e8ad2d1">
            Anf. 69 KURT KVARNSTRÖM (s) replik:
          </note>
          <u who="kurt_kvarnstrom_c0aae2" xml:id="i-9629aab451cbbd44-3" n="5e159730">
            <seg n="1d1478ee">
              Fru talman! Tack för de synpunkterna. Jag känner mig trygg på
              ett sätt. Statistik kan användas på många olika sätt. Jag känner
              mig trygg därför att inflödet i sjukförsäkringen sjunker kraftigt.
              Vi vet att det i den praktiska verklighet som vi alla lever i
              också blir färre långtidssjuka som så småningom får förtidspension.
              Det är en mycket viktig signal att inflödet i försäkringen har
              minskat markant. De åtgärder som har vidtagits när det gäller
              deltidssjukskrivningar visar att det går att göra saker. Jag tror
              att hela den debatt vi för i dag om de här frågorna är väldigt
              viktig, inte minst utifrån det som har sagts här tidigare om attitydfrågor
              och annat. Det är viktigt att vi för en ärlig och öppen diskussion
              i attitydfrågorna också. Med den utgångspunkten känner jag mig
              trygg i utvecklingen framåt.
            </seg>
            <seg n="5484ddc8">
              Jag skulle vilja ställa en fråga tillbaka till Linnéa Darell.
              Det gäller de skarpa förslag som flera av de borgerliga partierna
              har lagt fram. Det gäller den uppdelning, den selektering som
              jag vill kalla det, av olika försäkringar som ligger i förslagen.
              Hur ser Folkpartiet på den utvecklingen. Jag har ändå förstått
              att Folkpartiet står fast vid förslaget om en ersättningsnivå
              på 80 %. Men nu föreslås en selektering från olika håll och på
              olika områden. Även Folkpartiet föreslår en selektering när det
              gäller arbetsskadeförsäkringen. Jag skulle gärna vilja få ett
              klarläggande av hur man ser på den utvecklingen i det korta perspektivet.
            </seg>
          </u>
          <note type="speaker" n="fc9d5dfd">
            Anf. 70 LINNÉA DARELL (fp) replik:
          </note>
          <u who="linnea_darell_51713a" xml:id="i-33cd11997ad23f4e-7" n="d2cb8817">
            <seg n="8c3e4aee">
              Fru talman! Precis som Kurt Kvarnström sade vill vi ha en ersättningsnivå
              på 80 %. Det framgår också av våra motioner. Det finns inga oklarheter
              på den punkten.
            </seg>
            <seg n="3db0ad36">
              Jag fick inget riktigt svar på hur ni ser på den parlamentariska
              utredningen. Jag har beskrivit hur vi ser på den. Öppnar inte
              det för en diskussion om att det kan vara en tillgång med en parlamentarisk
              utredning för en översyn av socialförsäkringarna?
            </seg>
          </u>
          <note type="speaker" n="c44f7a8a">
            Anf. 71 KURT KVARNSTRÖM (s) replik:
          </note>
          <u who="kurt_kvarnstrom_c0aae2" xml:id="i-9629aab451cbbd44-4" n="5e159730">
            <seg n="4c09c87a">
              Fru talman! Jag konstaterar att jag inte fick något svar på min
              fråga om uppdelningen av de försäkringar vi redan har och den
              helhetssyn som efterlyses här.
            </seg>
            <seg n="8c44c44d">
              Jag tror att både jag och Linnéa Darell har samma uppfattning
              om en parlamentarisk utredning. När man sätter sig i en parlamentarisk
              utredning uppstår det en viss politisk låsning i diskussionen
              även om man lägger analyser på bordet. Jag har den erfarenheten
              att det blir en viss politisk låsning i ställningstagandena i
              ett alldeles för tidigt skede. Det är det vi vill undvika genom
              att ha en mycket bred analys som ingång i detta. Det är jättesvåra
              frågor. Jag har stor respekt för de frågor vi hanterar och de
              svårigheter som finns. Men här spretar de konkreta förslag som
              den samlade borgerliga alliansen nu lägger på olika områden rätt
              rejält.
            </seg>
            <seg n="034e0677">
              Någon fråga hade jag hoppats få svar på och som ingång i den
              fortsatta diskussionen hur man ser på selekteringsfrågorna som
              spretar åt olika håll.
            </seg>
          </u>
          <note type="speaker" n="e3c89749">
            Anf. 72 ULLA HOFFMANN (v) replik:
          </note>
          <u who="ulla_hoffmann_d0ba38" xml:id="i-636366e0bf091c6d-5" n="b1c6fc95">
            <seg n="4a7ba861">
              Fru talman! Apropå att Folkpartiet inte gillar slutna rum vill
              jag uppmana till läsning av Urban Lundbergs avhandling Juvelen
              i kronan som gäller pensionsöverenskommelsen. Där får vi se vad
              slutna rum handlar om, om jag säger så.
            </seg>
            <seg n="869bcd32">
              Till Kurt Kvarnström vill jag säga att vi inte vill ha en översyn
              av socialförsäkringssystemen. Det vill vi inte ha utifrån de direktiv
              vi ser. Vi tycker att det som behöver förändras kan göras fortlöpande,
              till exempel att höja golven och höja taken. Jag blir riktigt
              orolig när jag hör Kurt Kvarnström säga att han tycker att vi
              ska ha en reformerad socialförsäkring, på samma sätt antar jag
              eftersom det är pensionssystemet som ska stå som modell som vi
              fick ett reformerat ålderspensionssystem.
            </seg>
            <seg n="d64deb38">
              Det är bra att det ska baseras på inkomstbortfallsprincipen,
              men hur pass mycket blir det? Är det 60 % som i det nya pensionssystemet
              som ska gälla, eller är det något annat? När Kurt Kvarnström säger
              att det ska vara finansiellt hållbart över tiden och då antar
              jag att finansiellt är nationalekonomiskt har Kurt Kvarnström
              då över huvud taget funderat på att det ska vara finansiellt hållbart
              också för individen?
            </seg>
          </u>
          <note type="speaker" n="d08e952c">
            Anf. 73 KURT KVARNSTRÖM (s) replik:
          </note>
          <u who="kurt_kvarnstrom_c0aae2" xml:id="i-9629aab451cbbd44-5" n="5e159730">
            <seg n="5cdd8893">
              Fru talman! Ulla Hoffmann, jag pratar inte om 60 %. Jag sade
              i mitt anförande att vi bedömer 80 % som en rimlig nivå. Det har
              sagts här tidigare av företrädare från vårt parti och av en minister
              att det kanske går att diskutera en högre nivå på sikt, om det
              finns utrymme. Men det viktiga är att den försäkring som vi har
              är hållbar över tiden så att vi slipper göra de här ingreppen.
              Människor ska långsiktigt kunna känna en trygghet i våra socialförsäkringssystem.
              När konjunkturerna svänger ska vi inte behöva anpassa systemen
              till olika nivåer. Det är det jag menar med långsiktigt hållbar,
              att man verkligen når en trygghet i de sammanhangen.
            </seg>
            <seg n="96a341e1">
              Vi kommer väl aldrig runt diskussionen om pensionssystemet och
              hur det kom till. Där hade jag och Ulla Hoffmann en diskussion
              i fjol, om jag minns rätt. Jag tror att det finns en del saker
              i den reformeringen som var väldigt positiva och som man inte
              ska bortse ifrån. Men om det med en parlamentarisk utredning i
              slutändan kommer att se ut så får, hoppas jag, en bred majoritet
              komma fram till. Jag tycker inte att vi ska gå in med de föresatserna.
            </seg>
            <seg n="5a772237">
              Det finns ett uppdrag när det gäller analysen, men det är inget
              som säger att den samlade dialogen i en parlamentarisk utredning
              i slutändan landar där analysen har sina grunder. Jag hoppas att
              det kan bli en bred politisk enighet i förlängningen.
            </seg>
          </u>
          <note type="speaker" n="ac9a27bf">
            Anf. 74 ULLA HOFFMANN (v) replik:
          </note>
          <u who="ulla_hoffmann_d0ba38" xml:id="i-636366e0bf091c6d-6" n="b1c6fc95">
            <seg n="07a52dac">
              Fru talman! Det som var positivt i vad Kurt Kvarnström förut
              sade var att han ville ha en dialog med folket. Då kom jag osökt
              att tänka på ATP-systemet som var föremål för en sådan dialog
              som avslutades med folkomröstning. Jag skulle vilja höra hur Kurt
              Kvarnström har funderat på hur detta ska kunna ske i dialog med
              folket när det nu inte bara skulle vara en parlamentarisk utredning.
            </seg>
            <seg n="bb2d3797">
              80 % är en rimlig nivå. Det håller jag med om. Jag skulle också,
              precis som Hans Karlsson, kunna tänka mig att ha en högre nivå.
              Men förutom alla de frågor som har ställts till den borgerliga
              alliansen om olika ersättningsnivåer kanske man ska fråga socialdemokratin
              och Miljöpartiet hur de ska få ihop det med grundtrygghet, olika
              nivåer och bruten grundtrygghet med brutet tak som Miljöpartiet
              talar om. Jag är nyfiken på hur Kurt Kvarnström har tänkt sig
              hur detta ska kunna se ut och vilka förutsättningarna ska vara
              för att vi ska kunna fortsätta att få behålla 80 % i ersättningsnivå.
            </seg>
          </u>
          <note type="speaker" n="7de0d8ca">
            Anf. 75 KURT KVARNSTRÖM (s) replik:
          </note>
          <u who="kurt_kvarnstrom_c0aae2" xml:id="i-9629aab451cbbd44-6" n="5e159730">
            <seg n="b75fc667">
              Fru talman! Som jag sade i mitt anförande tror jag att en ersättningsnivå
              av den storleken har en stor legitimitet hos det svenska folket.
              Den debatt som följer av det här kommer säkert att visa vilken
              styrka ett sådant alternativ har i de politiska alternativen framåt
              i tiden. Det är viktigt att vi får en öppen dialog och redovisning
              framöver av hur alternativen ser ut. Jag har svårt att se att
              vi ska landa på lägre nivåer för att kunna få en lösning.
            </seg>
            <seg n="03891f55">
              Jag förstår Ulla Hoffmanns oro när hon läser de borgerliga motioner
              som finns. Jag känner också en stor oro över hur det spretar åt
              olika håll och hur man så drastiskt föreslår låga ersättningsnivåer.
              Det är en utmaning att hitta en väg i de sammanhangen. Det är
              en stor utmaning. Tröskeln har inte blivit lägre med de förslag
              som kommer. Det är min bedömning i dagsläget.
            </seg>
          </u>
          <note type="speaker" n="87c2e7a5">
            Anf. 76 BIRGITTA CARLSSON (c) replik:
          </note>
          <u who="birgitta_carlsson_2f4bda" xml:id="i-823da14cc958270f-6" n="bf3ca7f7">
            <seg n="30187abf">
              Fru talman! Jag hade precis samma frågor som Linnéa Darell hade,
              men jag uppehåller mig vid dem en del ändå. Vad gäller slutna
              rum har jag suttit med i ett antal utredningar och upplever inte
              alls att det har varit slutna rum. Det har varit många människor
              som kommit utifrån och informerat oss i de utredningar jag har
              varit med. Jag tycker inte heller att det har varit politiska
              låsningar. Vi har verkligen haft en förutsättningslös dialog.
              Inte förrän det blivit skarpt läge, kan man säga, i slutändan
              när vi ska ta de slutliga ställningstagandena, har det ibland
              visat sig att vi inte kunnat sy ihop oss i ett gemensamt förslag.
            </seg>
            <seg n="97756106">
              När det gäller trygghetssystemen är det oerhört viktigt att alla
              är med från början i processen med att få fram förslag. Det känns
              fel att en person ska sitta och göra analyser först och att alla
              ska komma in efteråt. Det är i princip att få det färdigt serverat
              av någon annan. Det är viktigt att man är med i processen så att
              man själv bildar sig en uppfattning och inte någon annan bestämmer
              vad man ska tycka. Trots att statsministern för mer än ett år
              sedan här i kammaren lovade att man skulle tillsätta en utredning
              är det fortfarande bara en ensamutredare som är i gång med detta
              viktiga arbete. Varför gör inte Socialdemokraterna mer för att
              utredningen kommer i gång?
            </seg>
          </u>
          <note type="speaker" n="ba83a9e3">
            Anf. 77 KURT KVARNSTRÖM (s) replik:
          </note>
          <u who="kurt_kvarnstrom_c0aae2" xml:id="i-9629aab451cbbd44-7" n="5e159730">
            <seg n="e68f93dc">
              Fru talman! Regeringen har lämnat uppdraget till Anna Hedborg.
              Hon har fått direktiven för utredningen. Hon har också fått en
              tidsplan. Jag har ingen dagsaktuell information om hur den tidsplanen
              ser ut i konkreta delar. Även om det är en enmansutredare som
              håller ihop det är uppdraget, precis som jag sade, att ha en bred
              dialog med politiska partier och organisationer. Där vill jag
              understryka arbetsmarknadens parter. Jag tror att det är en oerhört
              viktig framgångsfaktor för att det här ska lyckas på sikt att
              arbetslivet tar ett större ansvar för hälsofrågorna.
            </seg>
            <seg n="e62bf09a">
              Jag skulle vilja ställa en fråga till Birgitta Carlsson. Ni föreslår,
              precis som Moderaterna, en retroaktiv beräkning två år tillbaks
              i tiden när det gäller sjukpenningnivån. Ni föreslår också att
              på den nivån ska man ha 70 %. Min fråga är då: Är det en nivå
              som Birgitta Carlsson tycker är riktig att ligga på, 6065 %? Det
              stämmer ju rätt så väl överens med Moderaternas syn på nivån i
              socialförsäkringen.
            </seg>
            <seg n="4093e988">
              Den andra frågan jag skulle vilja ställa är hur Centerpartiet
              ser på selekteringen av grupper med högre och lägre nivåer. Ni
              har själva föreslagit selektering på ett område. Det gäller familjer
              med och utan barn. Min fråga är: Hur ser ni på en fortsatt dialog
              i den borgerliga gruppen när det gäller selektering av olika försäkringar?
              Det finns ett antal sådana exempel i era motioner.
            </seg>
          </u>
          <note type="speaker" n="a2a58216">
            Anf. 78 BIRGITTA CARLSSON (c) replik:
          </note>
          <u who="birgitta_carlsson_2f4bda" xml:id="i-823da14cc958270f-7" n="bf3ca7f7">
            <seg n="a318dfb5">
              Fru talman! Jag kan ge svar om vårt eget förslag när det gäller
              sjukförsäkringen. Jag tycker att det är ganska naturligt när man
              går in i en försäkring och betalar in till ett system att man
              inte åtnjuter en högre nivå än man själv har varit med och betalat
              in till. När man är inne i systemet gäller det efter två år. Jag
              tycker att det är logiskt att man räknar retroaktivt. I vårt förslag
              är det 80 % för den som har ett försörjningsansvar. Det är en
              något lägre nivå för den som inte har det. Det står vi fast vid.
            </seg>
            <seg n="1cb1ea24">
              När det gäller hur det kommer att se ut sitter det sex olika
              arbetsgrupper i alliansen och arbetar med olika förslag. Det finns
              ingen anledning för oss att deklarera var de kommer att landa.
              Det vet vi ju inte riktigt ännu när det gäller olika frågor. Socialdemokraterna
              får vackert vänta och se vad man kommer fram till.
            </seg>
            <seg n="0c98b8a1">
              Kurt Kvarnström var optimistisk när det gäller att nå målet halvering.
              Jag är absolut inte lika optimistisk. För några år sedan sade
              vi att det är viktigt att man sätter upp delmål. Det har inte
              Socialdemokraterna gjort. När man ser en marginell förändring
              nu, och det är fyra år kvar, är jag orolig för att det inte kommer
              att bli någon större förbättring.
            </seg>
            <seg n="620c70d6">
              Däremot är förslaget om finansiell samordning bra. Vid hearingen
              ställde jag frågan om varför man inte kommit i gång. Man menade
              då att beslutet nyss hade fattats. Det är ju mer än ett år sedan.
              Det är beklagligt att det ännu inte finns i någon större omfattning
              i vårt land.
            </seg>
            <seg n="e3516549">
              Vi hade några frågor här i kammaren som flera socialdemokrater
              hade skrivit motioner om. Det gällde frågan om när man har blivit
              sjukskriven av en läkare och försäkringskassans läkare gör en
              annan bedömning så att man inte får ersättning. Är det den vägen
              man ska minska inflödet i försäkringarna, eller är det bara ett
              olycksfall? Det visade sig att det ändå var ganska många som hade
              de funderingarna i form av motioner från Socialdemokraterna själva.
            </seg>
          </u>
          <note type="speaker" n="80162bac">
            Anf. 79 KURT KVARNSTRÖM (s) replik:
          </note>
          <u who="kurt_kvarnstrom_c0aae2" xml:id="i-9629aab451cbbd44-8" n="5e159730">
            <seg n="06810958">
              Fru talman! Jag beklagar i så fall att utredningen inte har kommit
              längre. Vi är nog många som är lika ivriga. Det visar egentligen
              komplexiteten. Om man studerar motionerna och förslagen på det
              här området är det komplext. Det är inte enkelt att hitta lösningar.
            </seg>
            <seg n="dae3b1c5">
              Många har talat sig varma för att man ska hitta en gemensam försäkring
              för allt detta. De förslag som vi läser i dag går åt andra hållet.
              De pekar i stället på särlösningar för olika grupper. Det är inte
              så enkelt att dra någon slutsats av den här diskussionen.
            </seg>
            <seg n="e98f5ae8">
              Jag beklagar att vi inte får flera ställningstaganden från de
              olika borgerliga partierna när det gäller hur man ser på de här
              frågorna.
            </seg>
            <seg n="53ae29f1">
              Vi kommer naturligtvis att jobba vidare. Jag är övertygad om
              att inflödet i sjukförsäkringen är en väldigt viktig sak att fästa
              sig vid. Vi har använt två mål. Det ena är att halvera antalet
              sjukdagar. Det andra är att förtidspensioneringarna inte ska öka
              annat än när det gäller den demografiska utvecklingen.
            </seg>
            <seg n="81199705">
              Det är oroande att förtidspensionerna ökar. Det ser vi mycket
              allvarligt på. Det som är positivt är att vi ser ut att klara
              det mål och den plan som finns för att halvera antalet sjukdagar
              till 2008. Där ligger vi före den plan som finns. Det är mycket
              positivt.
            </seg>
            <seg n="04bff471">
              När det gäller inflödet i försäkringen finns det en diskussion
              som är olycklig. Det finns anledning att se över den tillämpning
              av regler som sker i dag och den form av retroaktiva beslut som
              människor upplever att man får. Det är inte tillfredsställande
              att ha det så.
            </seg>
          </u>
          <note type="speaker" n="e2622d35">
            Anf. 80 ANNA LILLIEHÖÖK (m) replik:
          </note>
          <u who="anna_lilliehook_3d83e8" xml:id="i-f86d810a414ab373-8" n="285f13d9">
            <seg n="d5242e46">
              Fru talman! År 1997 hände flera saker. Den socialdemokratiska
              regeringen och stödpartierna höjde då ersättningsnivåerna i sjukförsäkringen
              med 5 %. Man höjde taket till 90 %. Samtidigt höjde avtalsförsäkringarna
              ersättningarna med 10 %. Totalt höjdes ersättningarna alltså med
              15 %.
            </seg>
            <seg n="cb15a972">
              Man breddade också och mjukade upp kriterierna bland annat för
              vad som ska anses vara sjukdom. De lite mjukare reglerna har vållat
              stora problem. Försäkringskassan har stora svårigheter att tolka
              reglerna, för att inte tala om läkarna. Den enskilde blir naturligtvis
              ganska prisgiven. Det hjälper inte att Riksförsäkringsverkets
              generaldirektör skäller på allmänheten och säger att man har felaktig
              attityd.
            </seg>
            <seg n="c3a1905f">
              Det behövs faktiskt vilket vi har föreslagit under sex års tid
              en rejäl uppstramning av sjukskrivningsreglerna och definitionerna
              av sjukdomsbegreppet.
            </seg>
            <seg n="e17176d3">
              Jag har två frågor till Kurt Kvarnström.
            </seg>
            <seg n="9eec8a06">
              Den första är: Vilka av regeringens förslag anser Kurt Kvarnström
              kommer att medföra en uppstramning och ett förtydligande av sjukskrivningsprocessen?
            </seg>
            <seg n="f4175fbc">
              Den andra är: Tror Kurt Kvarnström att den 15-procentiga höjningen
              av ersättningsnivåerna har något samband med den ökade sjukskrivningsfrekvens
              som vi har sett efter 1998 med närmast galopperande sjukskrivningar
              och förtidspensioneringar?
            </seg>
          </u>
          <note type="speaker" n="15a27e0c">
            Anf. 81 KURT KVARNSTRÖM (s) replik:
          </note>
          <u who="kurt_kvarnstrom_c0aae2" xml:id="i-9629aab451cbbd44-9" n="5e159730">
            <seg n="8b538a1a">
              Fru talman! Ersättningsnivåerna har vi olika uppfattningar om.
              Det är väldigt tydligt i de motioner som lagts.
            </seg>
            <seg n="8475d20c">
              Jag tror att det finns förslag som är viktiga. Sjukdomsbegreppet
              är inte förändrat. Det finns ingen förändrad lagstiftning. Det
              är möjligen en juridisk glidning och nya sjukdomsbegrepp som har
              dykt upp.
            </seg>
            <seg n="73a4b15e">
              Det som är, och fortsättningsvis kommer att vara, viktigt för
              oss är bedömningen av arbetsförmågan, till skillnad från några
              av de förslag som Moderaterna lägger där man i stället vill lyfta
              fram, som det heter, vetenskap och beprövad erfarenhet för att
              bedöma sjukdomar. Det är inte en väg som vi vill gå. Vi vill fortsättningsvis
              gå mot arbetsförmågebedömningen. Det är en mycket viktig princip,
              och den måste finnas kvar.
            </seg>
            <seg n="48469086">
              Jag tror inte en sekund på att människor väljer sjukskrivning
              när man gör så stora förluster. Jag tror inte att någon av dem
              som drabbas av influensa någonsin har tänkt på att det är någon
              ekonomisk vinning för dem att gå in i en sjukskrivning. Jag tror
              inte någon människa i grunden har den synen.
            </seg>
            <seg n="4bfec88c">
              Det finns olika orsaker till att människor är sjukskrivna. Jag
              tycker att det är synd att Moderaterna försöker föra en kampanj
              om att man tjänar på att vara sjukskriven. Det undergräver den
              ärliga och raka diskussion vi behöver ha i de här frågorna.
            </seg>
            <seg n="3caca9f8">
              Jag skulle vilja ställa en fråga till Anna Lilliehöök. I de förslag
              ni har lagt föreslår ni att ta bort 16 miljarder i sjukförsäkringen.
              Hur många bedömer ni i stället blir socialbidragsberoende när
              ni gör de stora sänkningarna, och hur stora blir de kostnaderna
              på socialbidragen?
            </seg>
            <seg n="6b83d1f1">
              Jag skulle också vilja fråga: Varför vill ni sätta tak på möjligheterna
              att teckna kompletterande avtalsförsäkringar? Vill ni göra på
              samma sätt med de privata försäkringarna?
            </seg>
          </u>
          <note type="speaker" n="cd57b745">
            Anf. 82 ANNA LILLIEHÖÖK (m) replik:
          </note>
          <u who="anna_lilliehook_3d83e8" xml:id="i-f86d810a414ab373-9" n="285f13d9">
            <seg n="98056a2d">
              Fru talman! Jag ska förvåna Kurt Kvarnström. Jag hade tänkt säga
              att jag inte ämnade svara på frågorna. Men nu ska jag göra det.
            </seg>
            <seg n="5bdb304e">
              Varför tycker vi att det är viktigt att även använda drivkrafter
              i form av ersättningsnivåer? Det är för att vi faktiskt vill minska
              sjukfrånvaron. Det betyder också att den stora kostnaden för sjukfrånvaron
              kommer tillbaka till skattebetalarna. Det innebär alltså att en
              låg- och medelinkomstfamilj kan få upp till 20 000 kronor mer
              om året efter skatt. Det är ju inte den frågan vi diskuterar här
              nu.
            </seg>
            <seg n="d797a7d9">
              Varför vill vi ha tak i försäkringen? Det är därför att vi tycker
              att man med de ersättningsnivåer man har i dag 90 % med tillägg
              av semesterersättning faktiskt är uppe i mer än lönen. Det tycker
              vi inte är riktigt rimligt.
            </seg>
            <seg n="263592a8">
              Jag har då svarat på de frågorna.
            </seg>
            <seg n="9aa06159">
              Jag tycker att det är lite konstigt när regeringspartiet agerar
              oppositionsparti. Jag gratulerar i och för sig till Kurt Kvarnströms
              framsynthet och till att han övar ordentligt inför kommande perioder.
            </seg>
            <seg n="eeb8f080">
              Jag vill återkomma till frågan om en skärpning av sjukskrivningsprocessen
              och frågan om klarare medicinska regler.
            </seg>
            <seg n="36849b55">
              Skälet är delvis en tydlighet så att man inte ska råka in i det
              som Birgitta Carlsson var inne på, nämligen när man använder försäkringskassan
              som någon allmän åtsnörpningsmetod. Det måste vara möjligt att
              förklara varför man godkänner eller inte godkänner en sjukskrivning.
            </seg>
            <seg n="a5ae5272">
              Vi menar också att det behövs en tydlig praxis både när det gäller
              medicinska grunder även för mer vaga medicinska symtom. Det behövs
              klarare praxis för båda delarna.
            </seg>
          </u>
          <note type="speaker" n="b8a0c11c">
            Anf. 83 KURT KVARNSTRÖM (s) replik:
          </note>
          <u who="kurt_kvarnstrom_c0aae2" xml:id="i-9629aab451cbbd44-10" n="5e159730">
            <seg n="9b215fc8">
              Fru talman! Vi har med tydlighet visat de alternativ vi står
              för när det gäller socialförsäkringarna. Jag har också redovisat
              dem. Det skulle dock vara klädsamt med en bättre redovisning av
              hur den samlade borgerliga alliansen ser på de här frågorna. Jag
              tycker att detta är en debatt som vi behöver ha och som är väldigt
              värdefull.
            </seg>
            <seg n="6ab411c4">
              Man måste ändå hålla med om att det är en rätt förvirrad situation
              som Moderaterna har presterat under de senaste veckorna när man
              börjat prata om olika grupper och olika sjukdomar som ska ha olika
              ersättningsnivåer. Med det sättet att hantera detta skulle vi
              vara på väg in i en väldigt komplicerad situation. Då skulle naturligtvis
              sjukdomsbegreppet och vetenskap och beprövad erfarenhet, som det
              står i en av era motioner, bli väldigt viktigt som bedömningsgrund.
            </seg>
            <seg n="dc284416">
              Jag vill ha en annan bedömningsgrund. Jag känner svårt sjuka
              människor som arbetar för fullt på heltid. För mig är arbetsförmågebedömningen
              mycket viktigare än att måla ut några sjukdomar som grund för
              om man ska få ersättning eller inte. För mig är det oerhört viktigt
              att de frågorna lyfts fram på det sättet.
            </seg>
            <seg n="01df774d">
              Jag har dock inte fått något svar på varför ni lyfter fram det
              på ert vis, varför Moderaterna lägger fram förslag som innebär
              att vi blir ännu mer socialbidragsberoende i stället för att använda
              en försäkring utifrån vad den är till för. Vi får väl vänta på
              de svaren och hoppas att vi får dem framåt i tiden så att vi kan
              föra en fortsatt diskussion i de här viktiga frågorna.
            </seg>
          </u>
          <note type="speaker" n="33ff479f">
            Anf. 84 KENNETH LANTZ (kd):
          </note>
          <u who="kenneth_lantz_1d03eb" xml:id="i-b48909b0068020e3-0" n="c3ea46bc">
            <seg n="b2d7b065">
              Fru talman! Sven Brus har i stora delar redan förklarat Kristdemokraternas
              syn på detta betänkande. Anledningen till att jag begär ordet
              är utskottets behandling av frågor som berör försäkringskassan
              och dess angränsande verksamheter.
            </seg>
            <seg n="91f2ac0d">
              Jag vill redan nu yrka bifall till reservation 54 under punkt
              58.
            </seg>
            <seg n="baec7b94">
              Försäkringskassan har under flera år tyngts ned av osedvanligt
              stor arbetsbelastning. Ohälsan och därmed höga sjuktal har gjort
              att personalen fått en alltför stor arbetsbörda. Orsaken till
              de höga sjuktalen och en ohälsa som övergår flera grannländers
              statistik är fortfarande för mig fullständigt oförståelig. Trots
              Sveriges väl fungerande kontroll av arbetsplatser och skyddsombudens
              goda insatser har vårt land drabbats av onormalt höga sjuktal.
              Även om en viss nedgång kan skymtas är ohälsan fortfarande osedvanligt
              hög.
            </seg>
            <seg n="d292f9f6">
              Kristdemokraterna har vid flera tillfällen försökt påtala detta
              för regeringen men mötts av kalla handen. Långt om länge har inte
              bara regeringen utan också myndigheter insett och accepterat att
              det, som Alf Svensson sade, kan förekomma ett visst överutnyttjande
              av socialförsäkringssystemet. Det är med tacksamhet jag noterar
              att utskottet kommit till insikt om detta problem och dessutom
              numera medverkar till att rätta till de luckor i lagen som möjliggjort
              fusk och ett felaktigt utnyttjande av bidrag.
            </seg>
            <seg n="ca4bf218">
              Vår socialförsäkring är grundad på inkomstbortfallsprincipen,
              som jag tror att vi alla är överens om. Det innebär att man ska
              ha ersättning endast när sjukdomen förhindrar närvaro på arbetsplatsen.
            </seg>
            <seg n="08e10384">
              För mig är det därför viktigt att lyfta fram det som är grunden
              till vårt ersättningssystem, nämligen att man är förhindrad att
              vara på sitt arbete. Systemet borde dessutom i ännu högre grad
              ta reda på vad som är orsaken till sjukdom och eventuell frånvaro
              från arbetsplatsen.
            </seg>
            <seg n="1b9ac370">
              Det är ju inte alldeles säkert, fru talman, att arbetsgivaren
              eller sjukförsäkringen ska ansvara för och betala ersättning när
              frånvaron är att hänföra till otrivsel på arbetsplatsen eller
              rentav familjerelationer. Hur dessa frågor ska lösas kan jag inte
              gå in på här, och vi ska inte debattera dem nu. Men jag beklagar
              att regeringen till utredningen av socialförsäkringarna endast
              tillsatt en särskild utredare enligt direktiv 2004:129. Det brådskar,
              fru talman, om vi ska få rätsida på våra höga kostnader för ohälsan.
              En parlamentarisk utredning borde tillsättas omgående, i enlighet
              med reservation 1.
            </seg>
            <seg n="a3c4ca37">
              Fru talman! Frågorna om ohälsan engagerar mig mycket, men det
              jag egentligen skulle tala om här och nu är försäkringsläkarna.
              Utskottet har fått flera förslag om hur man kan förbättra arbetet
              och kunskapen för försäkringsläkarna. Dessutom kan riksdagen i
              dag förstärka tryggheten för oss patienter genom att ställa försäkringsläkarna
              under myndighetskontroll.
            </seg>
            <seg n="ef69c310">
              Våra ordinarie läkare är ständigt kontrollerade av Socialstyrelsen.
              För mig är det märkligt att försäkringsläkarna, som bevisligen
              har stort ansvar för patienters ersättning och omhändertagande
              av försäkringskassan, inte kontrolleras på motsvarande sätt. Den
              trygghet detta skulle medföra borde vara en självklarhet för utskottet.
              Även om det föreligger gränsdragningsproblem och svårigheter när
              det gäller hur denna kontroll ska utföras ser jag inte detta som
              skäl nog att avslå den aktuella motionen.
            </seg>
            <seg n="67999b5a">
              För att visa på mitt engagemang i frågan skulle jag här vilja
              fråga Kurt Kvarnström vad som ligger bakom formuleringen på s.
              84 i betänkandet: Utskottet anser att ett tillkännagivande om
              myndighetskontroll av försäkringsläkarna inte nu skall göras.
              Därmed avstyrker man motion Sf355. Ska detta tolkas på motsvarande
              sätt som när Kristdemokraterna för två år sedan väckte tanken
              att ett eventuellt överutnyttjande kunde förekomma? I dag, två
              år senare, är det gemensam kamp mot fusk och missbruk vi ser och
              upplever.
            </seg>
            <seg n="d6becdbc">
              Min fråga till Kurt Kvarnström blir således: Kommer denna mening
              att ändras, och i så fall när? Kommer ordet inte eller ordet nu
              att tas bort från nämnda mening, eller gärna båda två?
            </seg>
            <seg n="95a6b51e">
              För övrigt läser jag med en viss känsla av tillfredsställelse
              utskottets kommentarer angående utbildningen av försäkringsläkarna.
              Men självklart är jag inte nöjd. Vi har mer att göra på detta
              område. Ansvaret kommer framöver att ligga på vårt utskott även
              om försäkringskassan nu blir en statlig myndighet från nyår.
            </seg>
            <seg n="c9cce2dc">
              Fru talman! Ett tredje område jag vill ta upp gäller avstämningsmötena.
              Försäkringskassan har ett ansvar att få folk tillbaka till arbete;
              det är förvisso sant. Försäkringskassan ansvarar även för sjukskrivningarna.
              Det har också debatterats här i dag vem det egentligen är som
              sjukskriver. Detta är dock en viktig distinktion att försöka få
              folk tillbaka till arbete, till skillnad mot tillbaka till det
              gamla arbetet. Det är inte alldeles självklart att man ska komma
              tillbaka till den gamla arbetsplatsen; det hoppas jag att vi kan
              vara överens om. Att komma tillbaka till någon form av arbetsuppgift
              är det viktigaste.
            </seg>
            <seg n="715c8841">
              Detta ansvar har försäkringskassan. Som en följd av detta ansvar
              måste alla möjliga medel användas för att minska ohälsan. Ett
              sådant är just avstämningsmöten. Försäkringskassan i Skåne är
              duktig på detta. Läkare och försäkringskassa arbetar aktivt för
              att avstämningsmöten ska komma till stånd så tidigt som möjligt.
              Det visar sig också i statistiken att dessa avstämningsmöten ger
              resultat.
            </seg>
            <seg n="c08c6e34">
              Även om det nu inte är riksdagen som beslutar om försäkringskassans
              arbetssätt i Sverige önskar jag att dessa ord om avstämningsmöten
              kommer såväl ministern och regeringspartiet som framför allt den
              nya försäkringskassan till handa, så att de får god kännedom om
              att det finns avstämningsmöten som både uppmuntras och aktualiseras
              inom hela försäkringskassans arbete.
            </seg>
            <seg n="f4b903e7">
              Avslutningsvis, fru talman: Försäkringsläkarnas roll är oerhört
              viktig. Utredningen av våra socialförsäkringar brådskar och ska
              omgående ändras, tycker vi kristdemokrater, till att bli en parlamentarisk
              utredning. Och glöm till sist inte bort avstämningsmötena! De
              kommer att påverka ohälsan konkret.
            </seg>
          </u>
          <note type="speaker" n="f45b82ba">
            Anf. 85 KURT KVARNSTRÖM (s) replik:
          </note>
          <u who="kurt_kvarnstrom_c0aae2" xml:id="i-9629aab451cbbd44-11" n="5e159730">
            <seg n="5e206060">
              Fru talman! Till Kenneth Lantz vill jag säga att försäkringsläkarna
              har en viktig uppgift. När vi lade fram det förslag som trädde
              i kraft i juli 2003 pekade vi också speciellt på att försäkringsläkarna
              har en väldigt viktig roll.
            </seg>
            <seg n="4e58af84">
              Det har ju skett en hel del sedan dess. De utbildningar som bedrivs
              har varit nyttiga och värdefulla med den erfarenhet som finns
              i den här kåren.
            </seg>
            <seg n="436158b2">
              När det sedan gäller försäkringsläkarnas underställande av tillsyn,
              så att säga, är frågan inte alldeles enkel. Den är relativt komplicerad.
              Det är ändå så att försäkringsläkarna inte fattar några beslut.
              Man måste vara ödmjuk inför och fundera på i vilken form och på
              vilket sätt man ska komma vidare på det området. Jag utgår från
              att vi i den översyn som kommer att ske framöver kommer att lyfta
              fram och diskutera de här frågorna också.
            </seg>
            <seg n="4a8e3844">
              När det gäller avstämningsmötena är jag lika otålig som Kenneth
              Lantz. Jag hoppas väldigt mycket på att när de ekonomiska drivkrafterna
              kommer i gång kommer det att bli väldigt många avstämningsmöten.
              Jag hoppas att det är en positiv effekt av det förslag som är
              så starkt kritiserat. Att sätta sig vid samma bord och diskutera
              de gemensamma frågorna med den enskilde tror jag är den väg vi
              har att gå för att lösa många av de här frågorna.
            </seg>
          </u>
          <note type="speaker" n="9712f5dc">
            Anf. 86 KENNETH LANTZ (kd) replik:
          </note>
          <u who="kenneth_lantz_1d03eb" xml:id="i-b48909b0068020e3-1" n="c3ea46bc">
            <seg n="ab4dbe62">
              Fru talman! Jag tackar för en viss öppning angående försäkringsläkarna
              och kontrollen. Men hur blir det med de två åren? Kan vi räkna
              med att det någon gång blir en sådan förändring till förmån för
              patienternas trygghet? Jag är väl medveten om att det varken är
              jag som patient, min arbetsgivare eller någon annan än just försäkringskassan
              som beslutar om sjukskrivning. Därom råder inget som helst tvivel
              från min sida. Men bland folk och bland debattörer i vårt samhälle
              är det nog tyvärr så att man har en uppfattning att det kanske
              inte är försäkringskassan som beslutar om sjukskrivning. Men i
              den frågan tror jag att Kurt Kvarnström och jag är överens.
            </seg>
            <seg n="26f3daf4">
              Kan vi inte när det gäller försäkringsläkarna enas om att vi
              har en målsättning att stärka patienttryggheten? Kurt Kvarnström
              vet mycket väl att läkarnas uttalanden inför socialförsäkringsnämnderna
              utgör tungt vägande skäl. Då är det bra att det finns någon som
              övervakar dem också.
            </seg>
            <seg n="a8b2006c">
              Sedan noterade jag med tacksamhet att vi är överens om avstämningsmötena.
              Men jag ser gärna att regeringen och Socialdemokraterna arbetar
              konkret för att lyfta fram den här frågan så att det blir konkret
              och mätbart att just avstämningsmötena ger resultat. Det kan vi
              bevisa från Försäkringskassan i Skåne.
            </seg>
          </u>
          <note type="speaker" n="7bfb9ee8">
            Anf. 87 KURT KVARNSTRÖM (s) replik:
          </note>
          <u who="kurt_kvarnstrom_c0aae2" xml:id="i-9629aab451cbbd44-12" n="5e159730">
            <seg n="b5958f7f">
              Fru talman! Jag kan hålla med om att avstämningsmötena inte sker
              på sådant sätt i dag att de förs in i statistiken. Det sker många
              rehabiliteringssamtal, skulle jag vilja kalla det, som man inte
              använder begreppet avstämningsmöte för i klassificeringen och
              de tekniska systemen. Där kan alla bli mycket bättre. Jag tycker
              egentligen att alla kan ta initiativ till att ha avstämningsmöten.
              Det tycker jag är väldigt viktigt.
            </seg>
            <seg n="c930aad6">
              Sedan är jag inte beredd att säga vare sig ja eller nej när det
              gäller försäkringsläkarna och fortsättningen. Vi behöver ha en
              fortsatt dialog om detta och se vilka möjliga lösningar som går
              att hitta. Försäkringsläkarna har ett stort inflytande. Det är
              därför man också väljer att rekrytera försäkringsläkare med specifika
              kunskaper på olika områden, för att få en så fördjupad bedömning
              som möjligt och förhoppningsvis en så riktig bedömning som möjligt
              när man kommer till beslut.
            </seg>
            <seg n="848ccb94">
              Det jag är lite mer orolig för i de motioner som kristdemokraterna
              har skrivit, Kenneth Lantz, är att man vill frånta arbetsgivaren
              ansvaret för att arbeta med rehabiliteringsfrågorna. I det förslag
              ni har till rehabiliteringsförsäkring och sådant vill ni avlasta
              arbetsgivaren ansvaret när det gäller rehabiliteringsfrågorna.
              Där har vi olika uppfattningar.
            </seg>
            <seg n="fb4dbefc">
              För mig är arbetsplatsen oerhört central för att komma tillbaka
              till arbete. Sedan behöver vi förbättra förutsättningarna för
              de människor som inte kan komma tillbaka och som behöver byta
              arbetsplats. Där behöver vi genom finansiell samordning och annat
              hjälpa till att hitta lösningar för de människorna.
            </seg>
          </u>
          <note type="speaker" n="8746a50a">
            Anf. 88 KENNETH LANTZ (kd) replik:
          </note>
          <u who="kenneth_lantz_1d03eb" xml:id="i-b48909b0068020e3-2" n="c3ea46bc">
            <seg n="38308619">
              Fru talman! Vi är inne i avslutningen på den här debatten, och
              jag kan bara konstatera att regeringspartiet har gjort Kristdemokraterna
              till viljes i en del av våra förslag, men långt ifrån alla.
            </seg>
            <seg n="7c1007b3">
              Angående rehabiliteringsförsäkringen refererar jag till vad Sven
              Brus har redogjort för tidigare. Vi anser att en rehabiliteringsförsäkring
              är ett bra förslag. Det finns många försäkringsmodeller i vårt
              land som är till fördel för såväl försäkringsgivare som försäkringstagare.
              Jag tror att även rehabiliteringsförsäkringen skulle gagna hela
              svenska folket ekonomiskt, även personellt sett.
            </seg>
            <seg n="a5453110">
              Kurt Kvarnström nämnde tidigare att inflödet sjunker kraftigt.
              Jag kan inte inse att sjukskrivningsnivån och ohälsan sjunker
              kraftigt. Men det kan ju bli så i framtiden om vi gemensamt kan
              arbeta med en bättre rehabiliteringsarbetsmodell och även kan
              konstatera att avstämningsmöten blir verklighet i samhället framöver.
            </seg>
          </u>
          <note type="speaker" n="db6b4a7a">
            Anf. 89 RAIMO PÄRSSINEN (s):
          </note>
          <u who="raimo_parssinen_117270" xml:id="i-aaab74372fcd1f69-0" n="8933428e">
            <seg n="203bd9c9">
              Fru talman! I dag har vi en ordning när det gäller sjukskrivning
              och sjukintyg som gör att människor hamnar mellan stolarna, som
              det heter. Den enskilde försäkrade blir sjuk och uppsöker läkare.
              Läkaren skriver ut ett sjukintyg. Därefter är den försäkrade hemma,
              eftersom han eller hon är sjuk. Efter några veckor kontaktas den
              här personen av försäkringskassan som säger att sjukintyget är
              underkänt. Alltså blir den enskilda människan, den försäkrade,
              utan ersättning, för han eller hon har ju inte varit på jobbet
              heller. Har man inte varit det får man ingen lön.
            </seg>
            <seg n="e8fd75e8">
              Det här är inte tillfredsställande, anser jag. Jag har skrivit
              en motion om detta också. Jag skulle vilja ställa några frågor
              till Kurt Kvarnström och utskottet.
            </seg>
            <seg n="48254613">
              Det jag nämner nu har blivit omvittnat i flertalet tidningar.
              Det har stått i LO-tidningen, och Kommunförbundet har uppmärksammat
              detta. Utskottet skriver ju att ni förutsätter att regeringen
              vidtar åtgärder som snarast tillgodoser kravet på snabbare beslut
              från försäkringskassan och att det ska ske inom rimlig tid. Jag
              skulle vilja få ett förtydligande av vad som menas.
            </seg>
            <seg n="0b576396">
              Samtidigt vill jag ställa en principiell fråga. Hur ser utskottet
              och Kurt Kvarnström på det krav som jag också nämnt i min motion,
              att ingen försäkrad ska drabbas retroaktivt när det gäller försäkringen?
              Det tycker jag är en viktig fråga.
            </seg>
            <seg n="c1f186e5">
              Det handlar alltså om att man är hemma därför att man är sjukskriven,
              men helt plötsligt får man reda på att man inte är det och ställs
              utan ersättning. Det har faktiskt också varit så att man i några
              kommuner har sagt att det här har lett till att försörjningsstödet
              i vissa fall har ökat. Jag vill gärna ha svar på de frågorna från
              Kurt Kvarnström.
            </seg>
          </u>
          <note type="speaker" n="9a1ee0c3">
            Anf. 90 KURT KVARNSTRÖM (s) replik:
          </note>
          <u who="kurt_kvarnstrom_c0aae2" xml:id="i-9629aab451cbbd44-13" n="5e159730">
            <seg n="b37c0d83">
              Fru talman! Den här problematiken har uppstått efter att Riksförsäkringsverket
              har gett ut starkare direktiv till kassorna när det gäller sjukskrivningsprocessen,
              att man ska ha ett mycket tydligt och bra underlag innan man fattar
              beslut om att godkänna sjukpenning eller inte.
            </seg>
            <seg n="46fbb081">
              Det här har skapat en hel del bekymmer. Vi har uppmärksammat
              det i utskottet. Vi har mött många människor och många grupper
              som har påtalat det här. Det har också uppmärksammats av Hans
              Karlsson, som har bett Riksförsäkringsverket att se över den här
              situationen.
            </seg>
            <seg n="a19d7708">
              Det man konstaterar från Riksförsäkringsverket i den återrapport
              som kom i mitten på oktober är att det är alltför långa handläggningstider.
              Det innebär i vissa fall att personer som upplever att de har
              ett fullständigt underlag blir nekade sjukersättning retroaktivt.
            </seg>
            <seg n="e4062f46">
              Jag tycker inte att det är tillfredsställande att ha den tillämpning
              som vi har i dag. Jag utgår från att regeringen återkommer med
              ett förslag om att korrigera det här. Det upplevs inte som ärligt
              och rejält för de människor som blir nekade ersättning retroaktivt.
              Jag utgår från att regeringen återkommer i den här frågan till
              riksdagen och utskottet med en korrigering.
            </seg>
          </u>
          <note type="speaker" n="f4b46eec">
            Anf. 91 RAIMO PÄRSSINEN (s) replik:
          </note>
          <u who="raimo_parssinen_117270" xml:id="i-aaab74372fcd1f69-1" n="8933428e">
            <seg n="354ceb53">
              Fru talman! Jag tackar Kurt Kvarnström för det svaret. Det här
              är en fråga som faktiskt också berör vårt rättsmedvetande, hur
              vi ser på den här frågan principiellt. Och det handlar om människor
              som egentligen i god tro hamnar i de här situationerna. Jag tror
              att en korrigering måste ske ganska snart.
            </seg>
            <seg n="95b263a6">
              Det är bra att utskottet ligger på i den här frågan också, så
              att man kan få en bra lösning. Det kan inte få fortsätta på det
              här sättet, eftersom det anses vara stötande, vilket jag också
              tycker. Jag har i alla fall fått ett besked från Kurt Kvarnström
              och utskottet, och vi får hoppas att frågan får en snar lösning.
            </seg>
          </u>
          <note n="f0df670a">
            Utgiftsområde 11
          </note>
          <note type="speaker" n="55ad4d5d">
            Anf. 92 ANNA LILLIEHÖÖK (m):
          </note>
          <u who="anna_lilliehook_3d83e8" xml:id="i-f86d810a414ab373-10" n="285f13d9">
            <seg n="c3281dcd">
              Fru talman! Nu ska vi diskutera ekonomisk trygghet vid ålderdom.
              Pensionssparande brukar det kallas, och det är vad det är: att
              helt enkelt skapa resurser för att man ska kunna leva hyfsat även
              när man inte arbetar på ålderns höst. Med pensionsreformen år
              2003 har vi fått ett stabilt och säkert system för vår ålderspension.
            </seg>
            <seg n="23c469ca">
              Det visar sig nu, efter den största börskrisen på 3040 år, att
              pensionssystemet var precis så stabilt som vi hade hoppats och
              att våra pensionsfonder har kunnat hämta sig efter denna väldigt
              stora aktienedgång.
            </seg>
            <seg n="d628f444">
              Då och då läser vi larmartiklar om pensionerna. Pensionerna räknas
              inte upp med priserna, skrev Aftonbladet. Bara 40 % av slutlönen
              i pension, skrevs det någon gång i våras.
            </seg>
            <seg n="b127fe9f">
              Jo, när det gäller uppräkning med priserna är det så att pensionen
              räknas upp med lönerna. Det är mer än vad priserna går upp. Hur
              är det då med att pensionen blir bara 40 % av slutlönen? Ja, men
              det beror helt på vad man har för slutlön och hur mycket man har
              sparat.
            </seg>
            <seg n="a72bc17c">
              Det är detta som är finessen med pensionsreformen, där så många
              andra länder fortfarande befinner sig fastlåsta i omöjliga pensionssystem,
              med orimliga åtaganden i form av korta intjäningstider, korta
              sparperioder, låg pensionsålder ned mot 50 år i vissa länder,
              till exempel Italien och höga pensioner bestämda av slutåret eller
              slutåren. Detta var också problemet med vårt tidigare pensionssystem.
              Det innebar en orimlig belastning på kommande generationer.
            </seg>
            <seg n="7b6aeef3">
              Den andra bärande idén bakom pensionsreformen var just att få
              en vettig fördelning mellan generationerna, så att vi inte lämnar
              en hård belastning på kommande generationer. Vi lever längre och
              är friskare efter 65 år. Det betyder att pensionssparandet ska
              räcka till flera år efter 65.
            </seg>
            <seg n="03d44f8e">
              Det nya pensionssystemet innebär att pensionsåldern blir mer
              rörlig, att pensionen kan tas ut från 61 års ålder och att man
              kan vara kvar i sin anställning till 67 års ålder. Man kan ta
              ut pension några år och sedan arbeta några år igen.
            </seg>
            <seg n="0b00e745">
              När vi lever allt längre och ett friskare liv upp i åldrarna
              vill vi moderater att det ska bli mer gynnsamt att arbeta längre
              eller att kombinera pensionen med fortsatt arbete. Därför föreslår
              vi att arbetsgivaravgiften ska sänkas till 26 % för de äldre,
              att det ska vara lägre skatt på arbetsinkomster och att det ska
              ges möjlighet till tidsbegränsad anställning för äldre och framför
              allt göras lättare för äldre att få anställning. I dag är ju situationen
              tvärtom den att det pågår en stor diskriminering av äldre på arbetsmarknaden.
            </seg>
            <seg n="f811ea27">
              Vårt pensionssystem innehåller också delar för dem som inte har
              kunnat tjäna ihop till sin pension. Det är garantipensionen för
              dem som har bott i Sverige. Det är äldreförsörjningsstödet för
              dem som inte har bott tillräckligt länge i Sverige, det vill säga
              30 år. När det infördes 2003 var det obeskattat och motsvarade
              då garantipensionen med avdrag för kommunalskatten. Vad som hände
              sedan var att kommunalskatten gick upp, och plötsligt var alltså
              äldreförsörjningsstödet högre än garantipensionen, något som upplevs
              som orättvist.
            </seg>
            <seg n="061fc7e2">
              Vi föreslår därför att äldreförsörjningsstödet ska sättas till
              samma nivå som garantipensionen och beskattas, så att vi inte
              hamnar i den här situationen.
            </seg>
            <seg n="5527e567">
              Pensionssparandet är ofta hushållets största tillgång. Vid skilsmässor
              grälar man till exempel om pinnstolar, mattor och tavlor, men
              sällan diskuteras pensionssparkapitalet. Vi vill ha en delad pensionsrätt
              i premiepensionen och göra det till huvudregel. Man ska alltså
              inte behöva anmäla att man vill dela pensionen mellan makar.
            </seg>
            <seg n="e3a24e1c">
              När den arbetande generationen består av färre personer och dessutom
              en betydligt större andel står utanför arbetslivet, till exempel
              på grund av sjukskrivning, riskerar vi att få problem även med
              det nya pensionssystemet, vars pensionssparande går ut på att
              vi får pension i förhållande till hur mycket vi har arbetat. Sjukligheten
              blir ett hot när de som arbetar ska betala för både uppehälle
              och pension för den sjukskrivna fjärdedelen och dessutom för sin
              egen pension. Det kostar i form av högre lön, skatter, arbetsgivaravgifter
              och lägre tillväxt.
            </seg>
            <seg n="3da34494">
              Det är oroande att vi arbetar kortare och kortare tid. De som
              läser vidare börjar i dag inte arbeta förrän vid 27 års ålder,
              samtidigt som den faktiska pensionsåldern för LO-arbetare tydligen
              är i genomsnitt 59 år. Då har man arbetat i 32 år. Det betyder
              egentligen att man behöver spara 30 % av inkomsten för att få
              en pension motsvarande 60 % av lönen under 16 år. Det är en ganska
              enkel matematik, fast det blir många procenttal.
            </seg>
            <seg n="5463b1d9">
              Därför tycker vi moderater att det är oerhört viktigt att det
              finns ekonomiska drivkrafter och belöning för att arbeta mer både
              i början av arbetslivet och i slutet av arbetslivet.
            </seg>
            <seg n="53473926">
              Pensionen behöver diskuteras mer med utgångspunkt från de pensionslösningar
              som finns både statligt, avtalsmässigt och i privat sparande.
              En av grundtankarna i pensionssystemet var att vi skulle kunna
              påverka mer själva och välja utifrån våra egna förutsättningar:
              Hur ser min planering ut? Föredrar jag att spara mer och få högre
              pension eller att ha mer pengar nu? Hur är min tjänstepension?
              Behöver jag kompletterande sparande på banken eller i privat pensionsförsäkring?
            </seg>
            <seg n="c08d7751">
              Det är glädjande att vi just i dagarna nu äntligen får den aviserade
              pensionsportalen, där vi kan se och följa våra egna pensioner
              och där diskussionen hemma vid köksbordet kan ta vid.
            </seg>
          </u>
          <note n="de164602">
            Med detta, fru talman, yrkar jag bifall till reservation nr 1.
          </note>
          <note type="speaker" n="2b6477f3">
            Anf. 93 BO KÖNBERG (fp):
          </note>
          <u who="bo_konberg_56250a" xml:id="i-a6bcb3f3b92d9803-0" n="9fbfc1cd">
            <seg n="5115421e">
              Fru talman! Det har nu snart gått elva år sedan den stora pensionsöverenskommelsen.
              Den stöddes då av ungefär 85 % av riksdagen. Det är i dag fortfarande
              över 85 % av riksdagen som står bakom pensionsreformen. Mitt intryck
              är att inte bara mängden är ungefär likadan utan att stödet närmast
              har ökat inom partierna. Det är allt oftare som man från de fem
              partiernas sida talar väl om pensionsreformen.
            </seg>
            <seg n="6b259752">
              De två partier som var emot, och har varit emot det under tiden,
              det vill säga Vänsterpartiet och Miljöpartiet de gröna, har helt
              olika förslag sinsemellan. Vänsterpartiet vill, i grova drag,
              ha kvar det gamla ATP-systemet, medan Miljöpartiet önskar för
              sin del ett system som i huvudsak handlar om lika pension för
              alla, det vill säga någon form av grundpension.
            </seg>
            <seg n="0bfaa9d9">
              Det har sagts i dag under debatten att uppgörelsen tillkom i
              slutna rum. Det sägs ofta av kritiker att så var fallet. I begränsad
              utsträckning är det förstås sant, det vill säga förhandlingarna
              om överenskommelsen ägde rum i ett rum med en dörr som inte var
              öppen jämt. Så brukar förhandlingar gå till. Det är sällan jag
              har sett att till exempel löneförhandlingar på marknaden äger
              rum i TV-rutan eller på stora torget. När man väl har bestämt
              sig för att försöka komma överens träffas man. Men det är intressant
              som allmän bild.
            </seg>
            <seg n="c3e7d61a">
              Både i direktiven när utredningen tillsattes på hösten 1991 och
              under resans gång presenterades mycket utförligt de idéer som
              partierna var inne på. Sommaren 1992 presenterades en skiss på
              8090 sidor för 7080 journalister och TV. Det var ett par år innan
              den slutgiltiga uppgörelsen.
            </seg>
            <seg n="b0c7a642">
              Nåja. Hur går det med fortsättningen? De fem partierna är eniga
              om att förändringar och förbättringar som ska äga rum ska man
              vara överens om. Vi fortsätter att träffas för att diskutera förändringar
              av olika slag. Det som på senare tid har tillkommit är ju en översyn
              av premiepensionssystemet som ska pågå något år. Där ska man se
              om det går att göra förbättringar, exempelvis informationen till
              allmänheten från dem som deltar. Det finns också möjlighet för
              utredaren att titta på andra förändringar, för partierna att fundera
              på och riksdagen i sinom tid, om det skulle bli förändringar,
              att ta ställning till.
            </seg>
            <seg n="f32b5bb2">
              Det har nyligen lämnats en utredning som jag tror är unik internationellt
              sett. Det är en utredning som har haft som uppgift att undersöka
              vad som ska göras om det blir ett stort överskott i det allmänna
              pensionssystemet. När jag träffar representanter från andra länder
              vägrar de tro att vi gör sådana utredningar. Det är inte det som
              är det dominerande problemet runtom i världen när pensioner diskuteras.
              Vi vet inte heller om vi ställs inför detta, men det har varit
              en mycket tydlig markering av att det som pensionssystemet omfattar
              tillhör de pensionerade. Utredningens förslag har varit att slå
              fast villkor för framtiden där det automatiskt, om det blir ett
              hyggligt överskott, ska delas ut förstärkning av pensionsrättigheter
              och pensioner i framtiden. Den är för närvarande på remiss, och
              vi får väl lyssna på synpunkterna innan vi går till beslut.
            </seg>
            <seg n="433dc392">
              En annan fråga som har varit uppe är om det ska göras en sista
              överföring från AP-fonderna till statsbudgeten med anledning av
              de förändrade arbetsuppgifterna mellan de två. Där har partierna
              bestämt sig för bedömningen att det inte fanns ett rimligt utrymme
              för detta och att det inte ska ske någon sådan i år. Man får återkomma
              till frågan.
            </seg>
            <seg n="0782b72f">
              Det finns några frågor som är kvar. Den delen av uppgörelsen
              om hälftenhälften-delning av avgiften är inte genomförd, på det
              viset att hälften ska vara egenavgift och hälften arbetsgivaravgift,
              eller annorlunda uttryckt bara ta ut avgifter till hälften ovanför
              taket, en ren skatt. Men jag tar för givet att regeringen grubblar
              intensivt på hur man ska bära sig åt för att komma i mål på den
              punkten.
            </seg>
            <seg n="ef928a3c">
              Detta pensionssystem, som många av oss tycker är bra, kan förstås
              förbättras på olika sätt. Jag hörde Anna Lilliehöök alldeles nyss
              nämna frågan om man ska se över reglerna för att dela pensionsrätt
              i äktenskap. Under den tid arbetsgruppen som jag var ordförande
              i arbetade var det min uppfattning att detta var viktigt. Det
              borde göras förändringar som innebär att man under äktenskap även
              skulle kunna dela på pensionsrätten i det allmänna systemet på
              ett eller annat sätt. Det skedde andra förändringar som vi kom
              fram till för framför allt kvinnor i samband med skilsmässor,
              men på den punkten kom vi inte längre än till den frivilliga delningen.
              Jag ser fram emot en diskussion om det hela. Det går lätt, tycker
              jag personligen, att argumentera för att i de äktenskap där det
              inte finns äktenskapsförord är detta en betydande tillgång. I
              normalfallet skulle pensionsrätten delas mellan makarna. Består
              äktenskapet spelar det ingen större roll att det har skett, men
              upplöses det efter 102030 år har det en betydelse för den som
              har den lägre inkomsten. Jag ser fram emot en diskussion om till
              exempel Moderaterna vill förnya den.
            </seg>
            <seg n="63e14d1e">
              Det finns andra saker på pensionsområdet som är tunga och viktiga.
              En av dem är de svenska avtalspensionernas konstruktion. Det är
              inget tvivel om att vi valde den nivå vi valde i det allmänna
              systemet eftersom vi visste att nästan alla löntagare hade en
              avtalspension ovanpå. Vi hoppades att avtalspensionerna skulle
              påverkas av de goda och fina principerna i det allmänna systemet
              i samband med reformeringen. I viss utsträckning har så skett.
              Framför allt i avtalet mellan LO och SAF är det alldeles uppenbart
              att man har tagit intryck från det allmänna systemet. En del av
              de andra stora områdena har också tagit intryck, men samtidigt
              har inget av de fyra stora områdena vad gäller pensionsrätter
              ovanför inkomsttaket i det allmänna systemet valt samma princip
              det vill säga ett avgiftsbestämt system. Det finns anledning att
              intensifiera den allmänna debatten om detta. Det spelar förstås
              stor roll. En annan brist i avtalspensionerna är ofta att de inte
              på samma sätt som den allmänna pensionen belönar den som jobbar
              längre, inte ens matematiskt som det allmänna systemet. Man får
              relativt liten utdelning i flera av systemen om man arbetar längre.
              Det bör vi också föra en allmän debatt om.
            </seg>
            <seg n="1bc61853">
              Fru talman! I samband med det här utskottsbetänkandet och den
              del som rör det här utgiftsområdet finns det några reservationer.
              Vänsterpartiet har en reservation där man, om jag förstår rätt,
              tänker sig att höja pensionerna. Det nämns inte i texten att det
              nya pensionssystem som Vänsterpartiet har varit emot hela tiden
              har inneburit just höjda pensioner. De har inneburit höjda garantipensioner
              i samband med att det växlades från obeskattade till beskattade
              sådana, och det har inneburit höjda inkomstpensioner eftersom
              pensionerna har räknats upp med löneindex. I de delarna för första
              gången sedan 1960 när ATP infördes, som Vänsterpartiet i huvudsak
              vill behålla har det skett realökningar av inkomstpensionen. Det
              kanske vi får höra en hyllning till lite senare i debatten.
            </seg>
            <seg n="1d9b0b97">
              I någon reservation och några motioner nämns tankegångar om att
              förstärka i reala termer garantipensionen eller liknande delar
              av pensionssystemet. Där finns anledning att påminna om att Pensionsarbetsgruppen
              inför fempartiöverenskommelsen var mycket överens om att ha hela
              systemet löneindexerat, med ett undantag det vill säga garantipensionsdelen
              skulle vara prisindexerad. De som hade det sämst skulle vara garanterade
              att detta inte påverkades om det gick dåligt i samhällsekonomin,
              men också inte heller förstås få en automatisk uppräkning om det
              gick väl. Att ändra den principen kan vi förstås diskutera. Det
              är möjligt att de diskussionerna ska föras i huvudsak tillsammans
              med de partier som ingår i överenskommelsen än att vi årligen
              i kammaren voterar om detta.
            </seg>
            <seg n="0073a5b2">
              Fru talman! Genomförandet av den stora pensionsreformen har gått
              väl. Jag ser ingen annan anledning än att till dagens betänkande
              yrka bifall till förslaget i utskottets text.
            </seg>
          </u>
          <note type="speaker" n="110f0255">
            Anf. 94 KENNETH LANTZ (kd):
          </note>
          <u who="kenneth_lantz_1d03eb" xml:id="i-b48909b0068020e3-3" n="c3ea46bc">
            <seg n="d40e6492">
              Fru talman! Jag känner mig lika trygg och säker i talarstolen
              denna gång igen, även om det känns lite märkligt att återigen
              stå och debattera samma ämne som vi har gjort ett antal gånger
              tidigare. Debatten om pensionerna är lika trygg som pensionen
              i sig som varje månad kommer till kontot eller i brevlådan. Men
              det hör till att vi ser över frågorna.
            </seg>
            <seg n="ce04b2a0">
              Med pensionsöverenskommelsen i botten som ett starkt fundament
              minskar av självklara skäl debatten mellan regeringspartiet och
              den borgerliga oppositionen som ingår i överenskommelsen i omfattning.
              Under åren har jag noterat ett närmande, och från oppositionens
              sida kan vi tacksamt notera att regeringspartiet insett värdet
              av att långt om länge ta bort ta bort till exempel änkepensionen,
              vilket skedde förra året. Nu ska vi även besluta om omställningspensionen
              ska återställas till tolv månader. Detta har Kristdemokraterna
              påtalat och motionerat om i flera år. Det är bra när en överenskommelse
              och ett samarbete kan fungera på detta sätt.
            </seg>
            <seg n="cb12c056">
              Vad som däremot inte är bra är bedömningen av vår motion om inkomstprövning
              av BTP.
            </seg>
            <seg n="bcae0a9f">
              Kristdemokraterna har anvisat 90 miljoner kronor för att möjliggöra
              ett bättre stöd för pensionärer som är i behov av bostadstillägg
              och samtidigt äger en fritidsfastighet med högt taxeringsvärde.
              Jag anser det inte vara rimligt att tvinga dessa pensionärer att
              sälja sin fritidsfastighet för att på så sätt ha råd att bo kvar
              i sin permanentbostad. Genom att ta bort kravet på att fritidsfastighet
              ska räknas in i underlaget för bostadsbidraget kommer levnadsnivån
              att höjas för dessa pensionärer med låg pension. Det är jag övertygad
              om.
            </seg>
            <seg n="7fa90726">
              Fru talman! Jag skulle vilja ge ett exempel på hur det kan låta
              ute bland folk.
            </seg>
            <seg n="0bf7293a">
              En pensionär i Helsingborg sade till mig vid en kopp kaffe: Min
              pension räcker inte mer än till hyra och enklast tänkbara mathållning.
              Det är beklagligt. Det är inte säkert att dessa människor har
              sämst livskvalitet för den sakens skull, men det är inte lätt
              att vara glad och tacksam pensionär när kostnaderna ökar mer än
              vad pensionsutbetalningarna gör. Det var därför som jag med sorg
              och bedrövelse lyssnade till den här pensionären, som arbetat
              hela livet och nu lever på marginalen. Pengarna räcker inte, säger
              pensionären som jag mötte på kaféet, och den här personen får
              representera många i samma situation. Det saknas varje månad pengar
              till biobiljetter, julklappar och gåvor, och till och med kostnad
              för ett besök hos frisören blir kännbart hos den här gruppen människor.
            </seg>
            <seg n="0c9e69fb">
              Många pensionärer möts varje månad av känslan att deras yrkesverksamma
              arbetsinsats inte värderas längre. Låga pensioner som kompletteras
              med bostadsbidrag har skapat ett beroende av regeringens bidragssystem.
              För mig känns det märkligt att Sverige inte har ekonomi att försörja
              våra äldre, våra föräldrar och gamla som slitit och kämpat hela
              sitt liv. På ålderns höst ska de tydligen tvingas till ett beroende.
              Det här är inte värdigt.
            </seg>
            <seg n="2894383c">
              Det är över 1,3 miljoner människor som i dag är 65 år eller äldre.
              Det motsvarar ungefär 17 % av hela Sveriges befolkning. Många
              av dessa oroar sig i dag över sina ekonomiska förutsättningar
              för framtiden. Att kunna åldras med bibehållen värdighet måste
              garanteras varje människa. Men många har i dag bristande tilltro
              till samhällets förmåga att garantera trygghet för individen.
            </seg>
            <seg n="b7ec8a89">
              Även människor med låg pension måste äga rätt att känna trygghet
              inför kommande försörjning. Det gör man inte om man inte har gjort
              det under de senaste åren och investerat i en bättre pension och
              pensionsförsäkring. Det här blir ovärdigt.
            </seg>
            <seg n="0c1970c3">
              Regeringens okänsliga budgetsanering under 1990-talet kom att
              drabba samtliga pensionärer genom nedskärningar och brister inom
              äldrevården samt växande vårdköer. Detta var olyckligt.
            </seg>
            <seg n="8344f53d">
              Jag har några siffror. Under 2002 hade pensionärer från 75 år
              och uppåt den ekonomiskt lägsta standarden jämfört med alla åldersgrupper.
              Pensionärer mellan 65 och 74 år hade samtliga lägre ekonomisk
              standard än till exempel gruppen 017 år och även nästa åldersgrupp,
              1824 år.
            </seg>
            <seg n="86ff1d1d">
              Gruppen pensionärer som var relativt fattiga har också ökat mellan
              1995 och 2002. Antalet fattiga pensionärer över 75 år ökade faktiskt
              med 9 % över samma tidsperiod.
            </seg>
            <seg n="1e9c954a">
              Fru talman! I den ekonomiska vårpropositionen för 2004 beskrivs
              det på följande sätt, Ålderspensionärernas relativa ekonomiska
              standard förbättrades påtagligt fram till 1996, därefter återgick
              deras relativa position successivt till 1991 års nivå. Det är
              beklagligt.
            </seg>
            <seg n="5884d7db">
              I och med att den nya pensionsreformen, som Kristdemokraterna
              också står bakom, trätt i kraft har situationen för pensionärerna
              förbättrats, men inte tillräckligt. Pensionsreformen leder säkerligen
              till att pensionssystemet blir stabilare det är jag helt övertygad
              om och pensionerna kommer att säkras på ett bra sätt det är jag
              också övertygad om. Därutöver har riksdagen också godkänt att
              ett äldreförsörjningsstöd införs för att i möjligaste mån minska
              behovet av långvarigt socialbidragsberoende för våra äldre.
            </seg>
            <seg n="3aed9c40">
              Trots detta, fru talman, inser jag att det finns grupper som
              har det ekonomiskt dåligt, ja, sämst. Mina tankar går åter till
              kaféet i Helsingborg, och jag vill fråga Lennart Klockare: Inser
              regeringen och Lennart Klockare att det de facto i Sverige finns
              pensionärer som lever under knappa ekonomiska förhållanden? Jag
              tänker speciellt på den grupp som tvingas sälja sina fritidsfastigheter
              bara för att kunna bo kvar i sin permanentbostad. Är detta värdigt?
            </seg>
          </u>
          <note type="speaker" n="f0ea909a">
            Anf. 95 KALLE LARSSON (v):
          </note>
          <u who="kalle_larsson_17fa7c" xml:id="i-c10a494984567cab-0" n="d466f152">
            <seg n="1c30d6c4">
              Fru talman! Det är mycket som pockar på uppmärksamhet i dessa
              dagar, både stora och små frågor, sådant som rör det mesta men
              mycket av det är väl ändå av övergående natur. Samtidigt som medierna
              stormar runt den ena eller andra frågan och den ena eller andra
              personen är det lätt att de grundläggande samhällsfrågorna glöms
              bort. Jag har inga problem med att debatten förs i det tempo den
              förs i, men låt oss också ta tillfället i akt att här i kammaren
              diskutera de stora frågor vi har att göra med.
            </seg>
            <seg n="07ac4705">
              En av de frågorna är den som nu är uppe till debatt: hur pensionssystemet
              ska se ut. Vår kritik låt mig konstatera det mot det nya pensionssystemet
              ligger fast.
            </seg>
            <seg n="24ce4b46">
              Många pensionärer är med all rätt i dag besvikna och känner sig
              nedvärderade utifrån de löften som tidigare avgivits. Tilltron
              till det politiska systemet är skadat, och missnöjet med det nya
              pensionssystemet oavsett vad Bo Könberg säger växer faktiskt i
              styrka i Sverige.
            </seg>
            <seg n="fe3d0e7e">
              Fru talman! På sätt och vis är det en lite märklig debatt. Den
              budget som ligger till grund för det här betänkandet är framförhandlad
              mellan Vänsterpartiet, Miljöpartiet och Socialdemokraterna, men
              det är bara ett av de här partierna som står bakom pensionsöverenskommelsen.
              Det betyder att de här tre partierna gemensamt står bakom de pengar
              som anslås, men i övrigt har man olika uppfattning om systemets
              grundkonstruktion.
            </seg>
            <seg n="561374ca">
              Jag tänkte ägna en del av tiden i det här anförandet åt systemkritik,
              därför att jag tror att det är viktigt att inte bara diskutera
              nivåer och siffror utan också hur och varför system är byggda
              som de är byggda och varför de i det här fallet borde byggas på
              ett annat sätt.
            </seg>
            <seg n="23a9a686">
              Fru talman! ATP-systemet, som vi hellre hade sett reformerat
              än sänt till graven, var framvuxet ur en av svensk arbetarrörelses
              största och viktigaste klasstrider. Genom att slå sönder detta
              system drar det nya pensionssystemet tillbaka det tidigare utställda
              löftet till pensionärerna om en viss pensionsnivå och urholkar
              solidariteten mellan dagens förvärvsarbetande och pensionärer.
              Så skapas nya och djupare klyftor mellan dagens gamla och dagens
              unga, mellan hög- och låginkomsttagare och faktiskt också mellan
              kvinnor och män. ATP-pensionärernas tillgångar kommer inte längre
              pensionärerna till del utan har använts för att täppa till andra
              hål i statsbudgeten. Resultatet av pensionsreformen blev, precis
              som vi befarade redan 1994, ett komplicerat, svåröverblickbart
              och administrativt dyrt system som missgynnar stora delar av befolkningen.
              Solidariteten har bytts ut mot ett godtyckligt formulerat pensionsspel
              utan möjlighet till politiskt ansvarsutkrävande, och detta avgörande
              systemskifte har genomförts utan någon egentlig tillräcklig demokratisk
              förankring.
            </seg>
            <seg n="a211a8a1">
              Vi är alltså i grunden kritiska till hur systemet konstruerats,
              och jag tar mig som sagt friheten att säga några ord om detta.
            </seg>
            <seg n="7c7834ac">
              Fru talman! För det första är vår bedömning denna: Att förvaltningen
              av den enskildes pension hänvisas till banker och försäkringsbolag
              och att kortsiktiga och spekulativa intressen styr placeringarna,
              kan innebära vinst för några få på kort sikt, men på längre sikt
              innebär det en minskad välfärd för det stora flertalet. Mänsklig
              värdighet görs helt enkelt till en fråga om börsens värdeförändringar.
            </seg>
            <seg n="cd3de947">
              Fru talman! För det andra är de stora förlorarna i pensionssystemet
              arbetarklassen, men också kvinnor som grupp. Den diskriminering
              som drabbar kvinnor på arbetsmarknaden reproduceras i pensionen
              eftersom denna har anpassats efter ett manligt arbetslivsmönster.
              Kvinnor utför mer obetalt arbete och har därför mindre utrymme
              för lönearbete. Kvinnor arbetar oftare än män deltid och betalar
              därmed för sin egen arbetstidsförkortning med lägre lön och pension.
              Systemets syfte påstås visserligen vara att motivera arbetstagare
              att skaffa sig högre pension genom att arbeta längre. Problemet
              är bara att kvinnor och män med låga löner, arbetsuppgifter som
              sliter ut kropp och själ och en stor andel dubbelarbete sällan
              orkar arbeta ens till 65 år. Det gör att möjligheten för en metallarbetare
              eller en undersköterska att höja pensionen genom ytterligare års
              förvärvsarbete förblir teoretisk.
            </seg>
            <seg n="531dee6b">
              Fru talman! För det tredje: När pensionärernas villkor försämras
              måste enligt vår uppfattning någon kunna ställas till svars. Den
              automatiska broms som man har byggt in i systemet för att anpassa
              pensionssystemet till demografiska och ekonomiska förändringar
              befriar i dag i stället politikerna från obekväma ställningstaganden
              mellan att öka beskattningen av de förvärvsarbetande eller att
              sänka pensionerna. Vi menar att förändringar i systemet ska hanteras
              genom aktiva politiska beslut, till exempel just genom tillfälliga
              avgiftshöjningar, beslut som också kan prövas politiskt.
            </seg>
            <seg n="07fa4cd4">
              Fru talman! Välfärden i Sverige har byggts upp av de kvinnor
              och män som i dag är pensionärer. Vi anser därför att det är hög
              tid att kompensera pensionärerna för det tunga lass de dragit
              under 90-talet. De förbättringar som sedan dess har gjorts för
              pensionärer är välbehövliga, men alltför små. Vi föreslår därför
              att regeringen får återkomma med förslag om hur bostadstillägget
              för pensionärer kan höjas stegvis till 95 %.
            </seg>
            <seg n="0fb6035b">
              Vi vill också gå vidare. Först med ett faktiskt återställande
              av pensionerna kan vi lämna 90-talets kris bakom oss på ett sätt
              som kan kallas rimligt. Jag vill, samtidigt som jag står bakom
              samtliga Vänsterpartiets reservationer, yrka bifall till reservation
              57 under punkt 62.
            </seg>
            <seg n="0b401575">
              Fru talman! Det är dags, också i Sverige, att ifrågasätta själva
              grunden i pensionssystemet. Sverige och västvärlden är i dag rikare
              än någonsin. Men vi ser på område efter område en nedmontering
              av välfärden. Låt det stå klart att om det ekonomiska systemet
              inte anses ha råd att ge människor en värdig ålderdom måste systemet
              förändras.
            </seg>
            <seg n="ff02e9ce">
              Nu önskar jag repliker inte minst från Bo Könberg.
            </seg>
          </u>
          <note type="speaker" n="8a93f81c">
            Anf. 96 BO KÖNBERG (fp) replik:
          </note>
          <u who="bo_konberg_56250a" xml:id="i-a6bcb3f3b92d9803-1" n="9fbfc1cd">
            <seg n="c7fb1cb3">
              Fru talman! Det vore mig fjärran att i onödan göra Kalle Larsson
              besviken. Han ska få sin replik. Den ska handla om att Kalle Larsson
              på ett antal punkter har fel och att till och med Kalle Larsson
              borde inse det.
            </seg>
            <seg n="eae9612c">
              En av hans huvudpoänger var att det nya pensionssystemet, som
              har gått över till livsinkomstprincip, skulle missgynna arbetarklassen
              jämfört med ett system som bygger på ATP:s 15- och 30-årsregel.
              Det inser de flesta redan på ytan att det måste vara fel, men
              Kalle Larsson kan ju fundera någon minut på detta. Är det sannolikt
              att ett system som bygger på att man får räkna sina 15 bästa år
              mest gynnar dem som har plana inkomster eller dem som har brant
              stigande inkomster?
            </seg>
            <seg n="d32b2299">
              Sedan hade Kalle Larsson ett påstående om att det hade skapats
              nya klyftor mellan yngre och pensionärer med det nya pensionssystemet.
              Nästan alla bedömare har ju precis motsatt uppfattning. Genom
              att se till att man får ett uthålligt system som går att behålla
              in i framtiden även när den stora gruppen 40-talister går i pension
              ska inte 60-talister, 70-talister och 80-talister behöva betala
              mycket högre pensionsavgifter, vilket de med stor sannolikhet
              hade fått göra om man hade fortsatt med ATP-systemet.
            </seg>
            <seg n="62b5711e">
              Det fanns några fel till, men det tredje fel som jag tänkte nämna
              i repliken är att det skulle bli ökade klyftor mellan kvinnor
              och män. Det är kanske den mest utredda frågan av alla i samband
              med pensionsreformen först i samband med betänkandet som låg bakom
              beslutet här i riksdagen sommaren 1994, sedan i fortsatta statliga
              utredningar. Så på tre tunga områden blev det tre fel.
            </seg>
            <seg n="8fb67424">
              Kan Kalle Larsson, om han får tid till det i sin replik, säga
              om jag hade rätt eller fel när jag i mitt huvudanförande hävdade
              att det hittills har blivit högre pensioner med det nya systemet
              än om ATP hade behållits?
            </seg>
          </u>
          <note type="speaker" n="5f467c7d">
            Anf. 97 KALLE LARSSON (v) replik:
          </note>
          <u who="kalle_larsson_17fa7c" xml:id="i-c10a494984567cab-1" n="d466f152">
            <seg n="9a938888">
              Fru talman! Det här är the never ending debate . Låt oss börja
              med att konstatera att vi är oense. Det betyder inte nödvändigtvis
              att den som har detaljkunskap för att man har jobbat med frågan
              under 15 år har mer rätt än den som sätter sig in i systemet och
              betraktar dess verkningar med nya ögon.
            </seg>
            <seg n="9a75fd61">
              Det vi kan konstatera är att vi har fått ett system där man börsintroducerar
              pensionärernas pengar. Det kan gå bra, men det kan också gå dåligt.
              Själva grundtanken, visserligen en liberal marknadstanke som säkert
              Bo Könberg uppskattar alldeles utmärkt, är att det ska vara beroende
              av marknadens fluktuationer hur människors värdighet utformas.
              Det är ett av grundproblemen.
            </seg>
            <seg n="4984a1d1">
              Sedan är det ju så att arbetarklassen består av ganska många
              män och kvinnor. Under perioder av sitt liv har man arbete. Under
              perioder har man inte arbete utan går arbetslös. Då har man svårare
              att bidra och räkna in de åren som de högst avlönade åren i pensionssystemet.
              Man har, som människor i allmänhet, ibland barnafödande på agendan.
              Också detta blir ett problem i det nya pensionssystemet, och det
              är ett av exemplen på att det nya pensionssystemet missgynnar
              kvinnor.
            </seg>
            <seg n="f45e9554">
              Sedan undrar jag: I jämförelse med vad då? Om man som Bo Könberg
              bara jämför med det gamla ATP-systemet kan man ju göra det enkelt
              för sig. Men den stora frågan var ju egentligen, och är fortfarande:
              Hade det inte varit möjligt att reformera ATP-systemet och få
              ett bättre, mer hållbart och ännu mer omfördelande ATP-system
              gärna med ett nytt namn om det var det som krävdes i stället för
              att förändra hela systemet med de uppenbara problem som det har
              inneburit för väldigt många människor?
            </seg>
            <seg n="d080ed52">
              Vi behöver inte ha en teoretisk debatt om detta. Vi kan ju se
              hur det har slagit runtom i vårt rike.
            </seg>
          </u>
          <note type="speaker" n="53775c4b">
            Anf. 98 BO KÖNBERG (fp) replik:
          </note>
          <u who="bo_konberg_56250a" xml:id="i-a6bcb3f3b92d9803-2" n="9fbfc1cd">
            <seg n="3968f762">
              Fru talman! Det kan förvisso vara så att två personer i en debatt
              har sysslat med frågan olika lång tid. Men jag har inte åberopat
              detta, utan jag brukar åberopa innehållet i mina argument.
            </seg>
            <seg n="db0c8741">
              De tre frågor jag tog upp fick jag inte så många svar på. Det
              som nämndes var väl det här med börsintroduktionen. Det kanske
              kan vara värt några meningar. Såväl de borgerliga partierna, som
              var för premiepensionsinslaget, som Socialdemokraterna, som var
              emot, delade uppfattningen att det sannolikt skulle gynna pensionsnivån
              om man hade ett sådant inslag. Bakgrunden var att de senaste 8085
              åren har utvecklingen på det som Kalle Larsson kallar börsen varit
              bättre än utvecklingen av löneindex. Blir det också så i framtiden,
              så som det har varit de senaste tre generationerna, skulle detta
              leda till ökade pensionerna i stället för minskade, som Kalle
              Larsson är rädd för. Ingen av oss känner framtiden, men det kan
              ju vara bra att se på historien också.
            </seg>
            <seg n="2543d4ce">
              Sedan är frågan om man i stället hade kunnat reformera ATP-systemet.
              Man hade väl kunnat göra flera förbättringar i det systemet. Det
              var väl inte så väldigt många förslag om det, om jag minns rätt,
              från Vänsterpartiets sida. Men mot slutet fick jag ett intryck
              av att man nog var inne på löneindexering, alltså en av huvudprinciperna
              i det nya pensionssystemet, medan man däremot, om jag nu minns
              rätt, avfärdade livsinkomstprincipen, det vi pratade om nyss,
              de här 1530 åren.
            </seg>
            <seg n="6b6c532c">
              Om man ska utgå från det tycks ju Vänsterpartiets bidrag hittills
              vad gäller reformeringen ha handlat om att man inte ville reformera
              den del som rimligen missgynnar arbetarklassen, det vill säga
              15- och 30-årsregeln.
            </seg>
          </u>
          <note type="speaker" n="2dbeef40">
            Anf. 99 KALLE LARSSON (v) replik:
          </note>
          <u who="kalle_larsson_17fa7c" xml:id="i-c10a494984567cab-2" n="d466f152">
            <seg n="82af1eb6">
              Fru talman! Bo Könberg och jag är överens om en sak. Det kan
              hända att det finns fler, men jag har inte sett så många andra
              saker i den här diskussionen. Det är att definitionen av ett rum
              är att det har väggar, tak, golv och en dörr som ibland är öppen
              och ibland är stängd, alltså ett rum som emellanåt är slutet.
            </seg>
            <seg n="7325216a">
              Det var ju i ett sådant rum det skedde. Jag har inga moraliska
              aspekter på detta. Ibland sitter man och diskuterar med allsköns
              människor i olika slutna och öppna rum. Men det var i ett sådant
              rum som ni de facto gjorde överenskommelsen som ledde fram till
              det pensionssystem som vi i dag har. Hade alla varit inbjudna
              att gå in genom den där dörren som var stängd hade det kanske
              varit lättare att ta del av de synpunkter som till exempel Vänsterpartiets
              företrädare i det läget hade.
            </seg>
            <seg n="36b728c8">
              Jag har riktat kritik mot det nuvarande pensionssystemet. Jag
              har gjort det för att man introducerar pensionärernas pengar på
              börsen. Den kritiken står fast. Jag har gjort det för att man
              inte har ett system som innebär politiskt ansvarstagande när det
              är nödvändigt att göra förändringar. Den kritiken står fast. Jag
              har gjort det för att det ger pensionärer mindre pengar än de
              annars skulle ha fått. Den kritiken står fast.
            </seg>
            <seg n="c1150f13">
              Bo Könberg och jag är oense. Det är inget jätteproblem förmodligen
              inte för Bo Könberg, definitivt inte för mig. Låt oss fortsätta
              debatten om pensionssystem, för det är vid få tillfällen man får
              så pass tydligt ideologiska debatter som vid de här. Det är nämligen
              fråga om vilken syn man har på människor i vårt samhälle. Jag
              ser många missnöjda, ledsna och besvikna pensionärer. Jag möter
              många i pensionärernas organisationer som kräver de saker som
              Vänsterpartiet kräver. Och det är inte för att de har missförstått
              allt och inte förstått sitt eget bästa utan det är för att de
              är drabbade av det system som fem partier här i kammaren har infört.
            </seg>
          </u>
          <note type="speaker" n="f0da688a">
            Anf. 100 BIRGITTA CARLSSON (c):
          </note>
          <u who="birgitta_carlsson_2f4bda" xml:id="i-823da14cc958270f-8" n="bf3ca7f7">
            <seg n="88b965d2">
              Fru talman! En sak har vi alla gemensamt: Vi blir alla äldre.
              Pensionärernas livsvillkor och behov varierar. Därför kan vi inte
              betrakta pensionärskollektivet som en homogen samhällsgrupp. De
              flesta pensionärer är friska och aktiva. Andra har ett behov av
              vård och omsorg. De eller jag får väl snart säga vi är en viktig
              resurs i samhället. De har viktiga erfarenheter, men de bidrar
              också konkret med kärlek och omsorg och stöd till barn, barnbarn,
              barnbarnsbarn, makar och livskamrater. Konkret står de själva
              för den största delen av äldreomsorgen genom insatser för anhöriga
              och bekanta. De är inte en grupp individer som enbart är i behov
              av vård och omsorg, utan i högsta grad människor som tillför mycket
              till samhällets utveckling. Jag tycker att det är viktigt att
              i vår åldersfixerade tid framhålla detta.
            </seg>
            <seg n="2b31510a">
              Fru talman! Grundtryggheten och självbestämmandet står i centrum
              för Centerpartiets politik för äldre. Vi har en lång tradition
              av att värna de pensionärer som har de lägsta pensionerna. Skälet
              till att de har låg pension är ofta att de varit egenföretagare
              och stått utanför de offentliga systemen. Men de allra flesta
              är kvinnor som oftast arbetat hårt med hushåll och barn, på gården
              eller i det egna företaget. De har lika stor rätt till en trygg
              ålderdom som de som varit yrkesarbetande.
            </seg>
            <seg n="fb4c8f3c">
              För att öka levnadsstandarden för pensionärer med låga eller
              genomsnittliga pensioner har Centerpartiet i årets budget föreslagit
              höjd garantipension, sänkt skatt på låga inkomster och justerade
              regler för bostadstillägget. Det ger större resurser för de pensionärer
              som har låga inkomster. Men genom förändringarna av BTP ökar också
              möjligheterna för pensionärerna att påverka sin faktiska boendekostnad.
              Vår politik ger alltså både större resurser och större möjlighet
              att påverka sina utgifter. Den ger grundtrygghet och självbestämmande!
            </seg>
            <seg n="eb083353">
              Vi har tidigare år fått kritik för att våra förslag när det gällde
              ändrad BTP skulle leda till försämrad ekonomi för pensionärer
              med lite högre bostadskostnader. Vi har tittat närmare på det,
              och i vårt nya förslag har vi gjort sådana ändringar att alla
              pensionärer med låga eller genomsnittliga pensioner får en välbehövlig
              förstärkning av sin ekonomi om vårt förslag vinner riksdagens
              stöd, detta oavsett bostadskostnad. Både större disponibla inkomster
              och mer pengar kvar efter att hyran är betald så ser Centerpartiets
              satsning på pensionärerna ut.
            </seg>
            <seg n="b1022eb8">
              Konkret innebär våra förslag att garantipensionen för de sämst
              ställda pensionärerna skulle höjas med 4 500 kr per år. Vi föreslår
              också att bostadstillägget ska ersätta boendekostnader upp till
              4 750 kr per månad med 82 % av kostnaden. Tillsammans med våra
              förslag till sänkta skatter medför detta en samlad ekonomisk förstärkning
              för de flesta pensionärer med låg och normal pension på mellan
              50 kr och 450 kr i månaden.
            </seg>
            <seg n="2f9f28d6">
              Fru talman! God livskvalitet är något som borde vara en självklarhet
              på ålderns höst. Men hur ser det egentligen ut för äldre i dag?
              Sju av tio svenskar är oroliga för att bli gamla bland annat för
              att de inte litar på att de kan få tillgång till en bra omsorg
              när de inte längre själva klarar hushåll och personlig omvårdnad.
            </seg>
            <seg n="7b12d24e">
              Det är klart att det blir tuffare att klara äldreomsorgen när
              alltfler blir äldre, men i grunden tror jag att oron är överdriven.
              Det finns resurser, och faktum är att alltfler pensionärer har
              högre pensioner.
            </seg>
            <seg n="270ad252">
              Det tråkiga är att regeringen förvärrat problemen inom äldreomsorgen.
              När maxtaxorna för äldreboenden och hemtjänst infördes skedde
              det mot bakgrund av massmediernas rapportering om missbruk. Det
              hade förekommit att enstaka kommuner tagit ut högre taxor än sina
              faktiska kostnader. Men regleringen gick för långt. Om vi ska
              klara av en bra äldreomsorg är det nödvändigt att pensionärer
              med höga pensioner bidrar med en större del av sina omsorgskostnader
              än de pensionärer som har låga inkomster.
            </seg>
            <seg n="7b23a3d7">
              Det är ju så, fru talman, att när kommuner med begränsade resurser
              ska tillhandahålla en starkt subventionerad service blir det också
              nödvändigt att ransonera servicen. Och när regeringen fattar beslut
              om att äldre med högre pensioner ska betala en mindre del av hemtjänstens
              eller äldreomsorgens kostnader blir det helt enkelt mindre pengar
              kvar till hemtjänstpersonal och äldreboenden. Det blir färre hemtjänsttimmar
              och färre särskilda boenden.
            </seg>
            <seg n="665465f7">
              Vi ser i dag en mycket snabb nedläggning av äldreboenden. Visst
              kan och vill många äldre bo kvar hemma, men samtidigt känner sig
              många också otrygga eftersom de vet att det är nästan omöjligt
              att få en plats på ett boende med större trygghet, omsorg och
              tillsyn. Nedläggningen av äldreboendena, som drivs fram genom
              att kommunerna inte får ta ut en skälig hyra för äldrebostäder,
              minskar den verkliga valfriheten för gamla människor. Jag vet
              att det är en stark källa till oro.
            </seg>
            <seg n="f48761b4">
              Fru talman! Beslut om införandet av maxtaxa har medfört att många
              kommuner tvingas minska kostnaderna för verksamheten. De försöker
              kompensera intäktsbortfallet genom att höja andra avgifter. Eventuellt
              får införandet av maxtaxan därför den märkliga omfördelningseffekten
              att de sämst ställda pensionärerna får betala för de bättre lottades
              avgiftsreduktion samtidigt som allas kvalitet försämras. Centerpartiet
              anser att regeringen snarast bör utvärdera konsekvenserna av den
              nu införda maxtaxereformen.
            </seg>
            <seg n="e6848fb1">
              Fru talman! Våra pensionärer lever allt längre och för många
              pensionärer har ekonomin också förbättrats. Men när krafterna
              avtar och man är i behov av hjälpinsatser för att klara av olika
              sysslor som fönsterputsning, storstädning, trädgårdsarbete eller
              snöröjning är det ofta så att kommunernas hemtjänst inte ställer
              upp på alla de önskemål som pensionären har.
            </seg>
            <seg n="d96b6f11">
              För att underlätta för våra pensionärer att få dessa tjänster
              utförda vill vi i Centerpartiet införa avdragsrätt för hushållsnära
              tjänster. En skattereduktion på 50 % för dessa tjänster, utförda
              i det egna hemmet, bör utgå med upp till 25 000 kr per år och
              hushåll. Det skulle ge alla äldre ökade möjligheter att erhålla
              den omsorg de behöver. Dessutom skapar lägre kostnader för hushållsnära
              tjänster möjlighet att få flexibel hjälp, eftersom det är de äldre
              som själva bestämmer vad som ska utföras.
            </seg>
            <seg n="25dd980d">
              För vad är det som är fel, fru talman, när regeringen med ena
              handen gör det svårare att få äldreomsorg och driver fram en allt
              hårdare ransonering av äldreomsorgen, och samtidigt förmenar de
              pensionärer som så vill att själva köpa hjälp med inköp eller
              städning?
            </seg>
            <seg n="9bea48fd">
              Fru talman! Jag brukar avsluta mina anföranden med en uppmaning
              om en ny regering. Det kanske finns en större samsyn mellan de
              politiska blocken inom äldrepolitiken än inom många andra områden.
              Men när det gäller de gamla med låga pensioner, som i dag drabbas
              av högre avgifter, en mer ransonerad hemtjänst och allt mindre
              möjligheter att få komma in på äldreboenden, är det nog ändå så
              att en borgerlig regering skulle kunna lösa en del problem.
            </seg>
            <seg n="6ef58777">
              Och återigen: En tryggad äldreomsorg och goda pensioner förutsätter
              en dynamisk ekonomi med många och växande företag. Det är då kommunernas
              och statens kassakistor fylls på och pengarna räcker. Här ger
              helt klart en borgerlig politik bättre trygghet än dagens.
            </seg>
            <seg n="b955e239">
              Eftersom våra förslag inom detta utgiftsområde har budgetpåverkan
              och de redan avslagits har jag inga förslag att yrka bifall till.
            </seg>
          </u>
          <note type="speaker" n="a885ec0d">
            Anf. 101 MONA JÖNSSON (mp):
          </note>
          <u who="mona_jonsson_8a4f51" xml:id="i-3884303717890e9e-3" n="9a60c730">
            <seg n="e7caaf2c">
              Fru talman! Det är inte lyckat att ha ett pensionssystem som
              så få människor förstår sig på. Vi i Miljöpartiet anser att ett
              pensionssystem ska vara lättbegripligt. Människor ska veta vad
              som gäller och kunna planera och känna trygghet. De orangeröda
              kuverten ger inte någon trygghet tvärtom. Gå ut på gatan och fråga
              50 människor vad de tycker om pensionssystemet och jag lovar att
              merparten kommer att skaka på huvudet. Antingen vet de inte hur
              det fungerar eller så är de uppgivna och säger att det bestämts
              av några som redan har det bra ekonomiskt. Det nya pensionssystemet
              är ett krångligt system, och faktum är att många till slut kommer
              att hamna på en garantipensionsnivå.
            </seg>
            <seg n="089b0b2a">
              Om PPM-delen kan man också säga ett och annat. Att försöka styra
              människor till att de ska ägna en stor del av sin tid och sitt
              liv åt att välja på aktiemarknaden är ett tvivelaktigt mål för
              oss. Många människor känner sig kritiska och frustrerade, vilket
              också visar sig i att andelen aktivt valda fonder successivt minskar
              och de unga väljer fonder i liten utsträckning.
            </seg>
            <seg n="b6f1428d">
              Vi i Miljöpartiet anser att om man över huvud taget ska fortsätta
              att ha premiepensionsfonder måste tydliga etiska alternativ finnas.
              Ännu hellre bör alla fonder ha en grundläggande etik i sin placeringspolicy.
              Etik i placeringar är en viktig fråga för oss. Då menar vi inte
              bara sådant som att man inte placerar i tobaksindustri eller vapenindustri,
              vilket ofta brukar lyftas fram. Grundläggande etik måste innebära
              att vi står upp för innehållet i alla de konventioner som Sverige
              står bakom och som vi lovat att efterleva. Det kan handla om barnarbete,
              fackliga rättigheter, kvinnors rättigheter och mänskliga rättigheter.
            </seg>
            <seg n="4b5d661d">
              AP-fonderna ska enligt regelverket ta hänsyn till miljö och etik
              i sina placeringar. Hur man lyckas efterleva detta är inte helt
              klart, och regeringen belyste i sin senaste skrivelse om AP-fondernas
              verksamhet inte alls frågan. Vi har motionerat om detta i utskottet,
              och utskottet stödde också tanken på att arbetet måste utvärderas
              och återges i kommande skrivelser.
            </seg>
            <seg n="cb2e03e4">
              Glädjande nog har regeringen vaknat till. I måndags hölls ett
              seminarium inom ramen för Globalt Ansvar. Frågan var hur denna
              etik kan efterlevas, hur Tredje AP-fonden gör och hur saken hanteras
              i Norge. Vi tycker att det är bra att något händer och hoppas
              att fler ska engageras i frågan.
            </seg>
            <seg n="0386e23b">
              FN har utropat år 2005 till International Year of Microcredit.
              Att ge finansiella möjligheter till människor som inte redan har
              kapital eller företag för att förverkliga sina idéer har en enorm
              sprängkraft. Det kan gälla den lokala ekonomin i den egna hemtrakten,
              men det kan också gälla att kanalisera kreditmöjligheter till
              utvecklingsländer och till gräsrötter där.
            </seg>
            <seg n="630c923d">
              Som bekant vill vi i Miljöpartiet göra människor medvetna om
              att det spelar stor roll vad deras pengar åstadkommer.
            </seg>
            <seg n="903c9e05">
              Herr talman! Att bostadstillägget nu ökar är bra. Många äldre
              oroar sig, med fog, för hyreshöjningar. Om marknadshyror införs
              kommer det att ställa krav på ännu mer höjda bostadstillägg över
              landet. Vi i Miljöpartiet vill inte se en utveckling där pensionärer
              med låg pension tvingas flytta från sina hem.
            </seg>
          </u>
          <note n="0d5a3b6b">
            Jag yrkar bifall till reservation 58.
          </note>
          <note type="speaker" n="6e7ee430">
            Anf. 102 BO KÖNBERG (fp) replik:
          </note>
          <u who="bo_konberg_56250a" xml:id="i-a6bcb3f3b92d9803-3" n="9fbfc1cd">
            <seg n="c6822758">
              Herr talman! Det finns flera saker att kommentera, men jag nöjer
              mig med att kommentera två.
            </seg>
            <seg n="f8b805ba">
              Den ena kommentaren gäller vad Mona Jönsson säger om att många
              kommer att hamna på garantipensionsnivån i det nya pensionssystemet.
              Men den nya garantipensionen som är just vad namnet antyder, nämligen
              en garantipension ersätter den gamla folkpensionen och pensionstillskotten
              det gäller också de särskilda skattereglerna. Det får man ha i
              minnet när man resonerar om detta, och det hade säkert Mona Jönsson.
            </seg>
            <seg n="3404fa68">
              Men själva sakpåståendet är väl, för att uttrycka det vänligt,
              ganska missvisande. När det gäller dem som redan nu är pensionärer
              är det väl med den här översättningen och den lite generösare
              tolkning som infördes i samband med övergången ungefär 50 % som
              omfattas av tilläggen med garantipension, medan det för varje
              ny årgång av dem som går i pension är en ständigt sjunkande andel.
              Således får vi väl betrakta den bild som getts som ganska missvisande.
              Eller vad säger Mona Jönsson?
            </seg>
            <seg n="861eab15">
              Den andra kommentaren gäller själva kritiken mot det nya systemet.
              Kritik kan man förstås rikta, om man så vill. Men det vore intressant
              att få Miljöpartiets system lite utvecklat. Jag antydde tidigare
              i dag i ett inlägg att jag har uppfattat det som att man i praktiken
              skulle få samma pension. Det kan ju låta bra, men det betyder
              förstås ett mycket sämre samband mellan vad man betalar in och
              vad man får ut. Därmed betyder det givetvis en kraftigt ökad andel
              skatt vad gäller det vi betalar in. De så kallade skattekilarna
              i ekonomin ökar alltså.
            </seg>
            <seg n="6b16031a">
              De flesta som deltar i den samhällsekonomiska debatten vill väl
              närmast minska skattekilarna, men Miljöpartiet har konsekvent
              genom åren velat höja skattekilarna. Jag är intresserad av att
              höra en antydan om vilket ekonomiskt resonemang som ligger i botten.
            </seg>
          </u>
          <note type="speaker" n="d794c903">
            Anf. 103 MONA JÖNSSON (mp) replik:
          </note>
          <u who="mona_jonsson_8a4f51" xml:id="i-3884303717890e9e-4" n="9a60c730">
            <seg n="6d844d73">
              Herr talman! Vi talar om att människor får garantipension i fortsättningen,
              men vi ser att väldigt mycket av pensionärernas pengar försvinner.
              Förra veckan var det ett stort upprop i medierna angående placeringar
              som bankerna gör. Jag gissar att mycket av det handlar om tilltänkta
              pensionspengar, om pengar som man skulle ha på äldre dar. Jag
              inbegriper alltså mer än själva pensionssystemet i vad människor
              har att leva av på äldre dar.
            </seg>
          </u>
          <note type="speaker" n="473afd79">
            Anf. 104 LENNART KLOCKARE (s):
          </note>
          <u who="lennart_klockare_0812e9" xml:id="i-ebd548af4ca44eef-0" n="4ee247d6" next="i-b0976f3573cf0e93-0"/>
          <note n="ba880763">
            Herr talman! Jag börjar med att yrka bifall till utskottets förslag
            i betänkandet och avslag på reservationerna under utgiftsområde
            11 som vi nu diskuterar.
          </note>
          <u who="lennart_klockare_0812e9" xml:id="i-b0976f3573cf0e93-0" n="4ee247d6" prev="i-ebd548af4ca44eef-0">
            <seg n="d37366c0">
              Målet för det här politikområdet är att personer med låg inkomst
              eller ingen inkomstrelaterad pension ska garanteras ett värdesäkrat
              grundskydd. Efterlevande make eller maka ska ges ett rimligt ekonomiskt
              stöd för att klara omställningen efter ett dödsfall.
            </seg>
            <seg n="b01aa529">
              Enligt regeringen är en grundläggande förutsättning för området
              att den pensionsreform som genomfördes fullt ut den 1 januari
              2003 ligger fast. Tryggheten är naturligtvis en central och viktig
              del när man blir gammal eller när en älskad make eller maka går
              bort. Därför måste pensionssystemet och efterlevandepensionen
              vara stabila och värdesäkrade.
            </seg>
            <seg n="165522b8">
              Med garantipensionen och äldreförsörjningsstödet finns det nu
              ett heltäckande grundskydd för personer över 65 år. Man kan hoppas
              att partierna bakom pensionsöverenskommelsen fortfarande står
              fast vid denna. Men det kan man kanske ha funderingar kring när
              man ser en del av förslagen, så jag får kanske återkomma till
              den saken.
            </seg>
            <seg n="9718f585">
              Herr talman! Sedan regeringen klarade saneringen har flera åtgärder
              vidtagits som inneburit stora förbättringar för pensionärerna,
              speciellt för pensionärer med låga inkomster. Det gäller då bland
              annat införandet av följsamhetsindexeringen, som inneburit att
              pensionerna har ökat med ca 3 % mer än de skulle ha gjort om man
              bara hade gjort en kostnadsökningsuppräkning, alltså med KPI.
              Jag har i varje fall mött många pensionärer som varit nöjda med
              det alltså lite grann tvärtemot vad Kalle Larsson sade.
            </seg>
            <seg n="c9130409">
              Bostadstillägget har förbättrats, och åtgärder har vidtagits
              på skattesidan. Äldreförsörjningsstödet infördes i fjol, som jag
              tidigare sagt, och väsentliga förbättringar har gjorts för att
              garantera att pensionärer ska kunna leva på en skälig levnadsnivå.
              Vi i utskottsmajoriteten har också sagt att när det finns ett
              ekonomiskt utrymme bör detta användas selektivt, i första hand
              för att komma personer med låga inkomster till del.
            </seg>
            <seg n="6acdca02">
              Därför är jag glad över de förbättringar som nu ska göras vad
              gäller bostadstillägget från januari 2005. Jag känner mig väldigt
              nöjd med detta därför att en höjning av bostadstillägget är den
              mest träffsäkra åtgärden för att förbättra för pensionärer med
              låga inkomster.
            </seg>
            <seg n="5d7764d5">
              Herr talman! När det gäller den övergångsvisa garantipensionen
              har Kristdemokraterna ett förslag till förändringar. Man vill
              höja den övergångsvisa garantipensionen med 100 kr i månaden.
              Därför skjuter man i sin budget till 700 miljoner. Kristdemokraterna
              vill på sikt också ha en höjning med 700800 kr till pensionärerna,
              men naturligtvis har de ingen medelsanvisning för detta.
            </seg>
            <seg n="451df58b">
              Jag hade här inte tänkt rikta mig till Centerpartiet, men Birgitta
              Carlsson lurar in mig på det. Birgitta Carlsson säger att man
              ska värna de kvinnor som jobbat hemma, i företag eller vad det
              nu kan vara fråga om. Man vill sänka ersättningsnivån i bostadstillägget
              från 91 % till 82 %. Det ska kompenseras genom en ändring av garantipensionen.
              På det sättet höjer man alltså. Men det blir en omfördelning från
              dem som har låga inkomster. Den övergångsvisa garantipensionen
              reduceras inte på grund av inkomst. Det finns alltså en snedfördelning
              där. Vi får kanske anledning att återkomma till den saken.
            </seg>
            <seg n="02452b80">
              Vänsterpartiet har en sak som de gång efter annan har återkommit
              om. Det handlar då om att återställa pensionen till 1990 års värde.
              Man kan fundera på hur de har resonerat. Redan år 1999, eller
              om det var år 2000, hade ju löftet uppfyllts om att återställa
              för pensionärerna. Sedan har vi också gjort andra förbättringar.
            </seg>
            <seg n="20bf8ad9">
              Jag tror att Vänsterpartiet inser att detta är sant, men man
              vill inte gå ifrån sitt. Man säger ungefär så här jag tar det
              ur minnet: De förbättringar som gjorts i pensionssystemet ska
              inte betraktas annat än som skäliga uppräkningar, så nu måste
              det här återställas till 1990 års värde.
            </seg>
            <seg n="c7b3ab92">
              Jag får inte det hela att gå ihop. Kanske har Kalle synpunkter
              i det avseendet. Är det skillnad på pengar, eller vad är det som
              händer?
            </seg>
            <seg n="23e33672">
              Vi har, som jag sagt, vidtagit en hel del åtgärder, bland annat
              när det gäller bostadstillägg och skattesänkningar och även när
              det gäller följsamhetsindexeringarna.
            </seg>
            <seg n="677ce76c">
              Vidare har Vänsterpartiet en varje år återkommande långtradare.
              Det gäller då återbetalning av yrkesskadelivräntor vid uttag i
              form av engångsbelopp. Där är svaret det svar som man fått i alla
              år.
            </seg>
            <seg n="93fa08c6">
              De människor som väljer att byta ut livräntan mot ett engångsbelopp
              är medvetna om konsekvenserna av att man har en reducering av
              pensionen så länge den kommer att betalas ut.
            </seg>
            <seg n="85257564">
              Kenneth Lantz var inne på fastigheten och bostadstillägget när
              det gäller fritidsfastigheter, som man från kd vill tillskjuta
              70 miljoner. Vi har sagt från Socialdemokraternas sida att vi
              tycker att inte bara kapitalavkastningen ska vara det som utgör
              grunden för bostadstillägg utan också förmögenhetsinnehav. Det
              är väl ingen tvekan, Kenneth Lantz, om att en fritidsfastighet
              är ett förmögenhetsinnehav som går att omvandla till likvida medel.
            </seg>
            <seg n="5bce473d">
              Herr talman! Jag ska ägna den resterande delen av talartiden
              åt att ta upp det största hotet mot det pensionssystem som vi
              har. Jag är glad att Anna Lilliehöök är kvar. Moderaternas förslag
              innebär att människor måste ta ut ålderspensionen från 61 års
              ålder och leva med det resten av livet. I slutändan innebär det
              att Moderaterna tar 2530 % av den pension man eljest skulle ha
              fått från 65 års ålder. Det är någonting som jag upplever väldigt
              anmärkningsvärt.
            </seg>
            <seg n="9cffd66b">
              Människor har litat på att vi har ett pensionssystem som ger
              en pension som man ska kunna leva på på sin ålders höst. Jag noterade
              med nöjsamhet när Anna sade att man ska kunna leva hyfsat på sin
              ålders höst jag skrev ned det. Så lägger man fram ett förslag
              i sin motion som är ett dråpslag mot alla äldre. Var och en kan
              studera det orangefärgade kuvertet och se vad man skulle få i
              pension vid 65 respektive 61 års ålder. Jag har gjort det, och
              många med mig har gjort det. Det handlar om inkomster på runt
              1 miljon som man går miste om med Moderaternas förslag om man
              lever till 85 år.
            </seg>
            <seg n="fd16e1a8">
              Det här tycker jag Moderaterna får stå till svars för. I en tidningsartikel
              säger en moderat företrädare att vi socialdemokrater är ohederliga
              därför att vi inte har beaktat deras skatteförslag. Anna Lilliehöök
              sade det själv, men bara för att påminna kammaren ska jag upprepa
              vad Moderaterna föreslår. Det är att statsskatten ska sänkas för
              dem som är över 65 år, även för dem som har miljoninkomster. Man
              ska sänka arbetsgivaravgiften för dem som är över 61 års ålder.
            </seg>
            <seg n="bccf5c3f">
              På vilket sätt, Anna Lilliehöök, kommer de här åtgärderna de
              människor till del som ni vill plocka pengar ifrån, kanske 2 5004
              000 kr i månaden? Hur kommer de här skattesänkningarna de människorna
              till del? Det skulle jag verkligen vilja få ett svar på.
            </seg>
            <seg n="fcdf3ddf">
              Jag har ytterligare en fråga till Anna: Ska pensionärerna kompenseras
              på något sätt? I varje fall kunde jag inte läsa mig till det.
              Om man tvingas att ta ut ålderspensionen från 61 års ålder, kompenseras
              det? Jag har inte hittat det, men kanske Anna i så fall kan vägleda
              oss. Möjligen skulle man kunna spekulera och säga att man kanske
              ska få bostadstillägg. Men med dagens regler är det så att bostadstillägg
              inte kan utgå om man tar ut ålderspension före 61 års ålder. Likadant
              är det med garantipensionen, den kan inte heller utgå. Är det
              detta ni har tänkt genomdriva och förändra? Det är ett hårt slag
              mot pensionsöverenskommelsen.
            </seg>
            <seg n="8a9c2767">
              Jag skulle uppskatta om Anna Lilliehöök sade att det där förslaget
              inte var så bra, det kan vi stoppa i papperskorgen. Kära kamrater,
              ni som står bakom pensionsöverenskommelsen, vad tycker ni om Moderaternas
              hänsynslösa förslag? Kommer ni att acceptera det om ni råkar vinna
              makten vid nästa val? Det skulle jag vilja höra. Vad har ni tänkt
              ska hända?
            </seg>
          </u>
          <note type="speaker" n="248d78d9">
            Anf. 105 KENNETH LANTZ (kd) replik:
          </note>
          <u who="kenneth_lantz_1d03eb" xml:id="i-b48909b0068020e3-4" n="c3ea46bc">
            <seg n="ac190799">
              Herr talman! Jag vill gå tillbaka till frågan om fritidsfastigheten.
              Herr Klockare tycker att fritidsfastigheten bör säljas, om jag
              uppfattade det rätt. Är det det beskedet som vi ska ta med oss
              hem till våra pensionärer när vi möter och de säger att pengarna
              inte räcker till för förmögenhetsskatt, fastighetsskatt och liknande
              därför att de äger en fritidsfastighet? Ska den då säljas? Det
              är väl det svar som jag förstår att Klockare vill ge pensionärerna.
              Varifrån det kommer kan jag erinra mig. Det var väl vår tidigare
              finansminister som gav det svaret, men då gällde det en permanentbostad.
              Han sade: Sälj den, så slipper du betala hög fastighetsskatt.
            </seg>
            <seg n="ed0287a5">
              Det är ett ganska smart svar men inte särskilt väl genomtänkt.
              Är det det svaret vi ska ge till våra pensionärer: Sälj arvegodset,
              fritidsfastigheten, så att du har råd att bo kvar i din permanentbostad?
            </seg>
          </u>
          <note type="speaker" n="b18c667b">
            Anf. 106 LENNART KLOCKARE (s) replik:
          </note>
          <u who="lennart_klockare_0812e9" xml:id="i-26a2703512e98445-0" n="4ee247d6">
            <seg n="1bd36a3c">
              Herr talman! Nej, det har inte jag sagt, Kenneth Lantz. Jag har
              inte sagt att de ska sälja den. Det finns pensionärer som är så
              lyckligt lottade att de har placerat sina pengar i eller till
              och med fått ärva en fritidsfastighet som kan omvandlas till likvida
              medel. Det är precis som att stoppa pengarna på banken som man
              sedan kan ta ut. Man kanske också har konst, eller vad man nu
              har investerat i. Det ger en trygghet för dessa människor att
              veta att den här fastigheten är värd någonting.
            </seg>
            <seg n="cb4cb326">
              Under de här åren när det varit en liten nedgång på bankränta
              och tillväxt har väl den här fastigheten varit en större trygghet
              än att ha pengarna i aktier eller i aktiefonder.
            </seg>
          </u>
          <note type="speaker" n="a86ebaf1">
            Anf. 107 KENNETH LANTZ (kd) replik:
          </note>
          <u who="kenneth_lantz_1d03eb" xml:id="i-b48909b0068020e3-5" n="c3ea46bc">
            <seg n="030e6a90">
              Herr talman! Jag inser också att det finns ett värde. Problemet
              med en fritidsfastighet jämfört med att ha tavlor på väggarna
              är att jag kan sälja en och annan av min tavelkonst, men vad tycker
              herr Klockare att jag ska sälja av mitt fritidshus? Är det taket,
              grunden, några fönster eller dörrar? Det går inte. Vill man ha
              kvar fastigheten får man vara så vänlig och betala de skatter
              som finns. Då avstår man från förmånen med ett bostadsbidrag för
              permanentbostaden. Argumenten håller inte riktigt.
            </seg>
          </u>
          <note type="speaker" n="c3a139e6">
            Anf. 108 LENNART KLOCKARE (s) replik:
          </note>
          <u who="lennart_klockare_0812e9" xml:id="i-26a2703512e98445-1" n="4ee247d6">
            <seg n="035c8dfe">
              Herr talman! Nej, Kenneth Lantz, jag säger inte vad en enskild
              individ som äger en fritidsfastighet ska göra. Var och en måste
              faktiskt få avgöra själv hur man ska använda de medel som man
              har.
            </seg>
            <seg n="4525e8a2">
              Vi skulle kunna vända på problemet. Menar Kenneth Lantz att om
              man äger en förmögenhet i form av en fritidsfastighet ska samhället,
              för att man ska kunna behålla den ett stort värde gå in med bostadsbidrag
              eller vad det kan vara fråga om? Du kan fundera på om det är riktigt.
              Min grundtes är att var och en sköter sin ekonomi. Dem som har
              det svårt ska vi värna särskilt.
            </seg>
          </u>
          <note type="speaker" n="39e9f6ec">
            Anf. 109 BIRGITTA CARLSSON (c) replik:
          </note>
          <u who="birgitta_carlsson_2f4bda" xml:id="i-823da14cc958270f-9" n="bf3ca7f7">
            <seg n="9b4652ec">
              Herr talman! Tidigare år när vi debatterat det här utgiftsområdet
              har Lennart Klockare haft rätt när han har kritiserat mitt förslag.
              Det får jag erkänna. Jag har räknat på det. Men den här gången
              är kritiken helt obefogad. Höjningen ser annorlunda ut. Dessutom
              innebär vårt skatteförslag vi har verkligen räknat på och tagit
              hjälp av riksdagens utredningstjänst en höjning för alla pensionärer
              men låg och normal pension på mellan 50 och 450 kr i månaden.
            </seg>
            <seg n="9f6d38e7">
              Det är viktigt att höja golvet för pensionerna, och det sade
              Lennart Klockare också. Det är viktigt att de som har det sämst
              ska få det bättre. Vi tror att de föredrar att få det i form av
              pension framför att få det i form av bidrag. Vi har fortfarande
              bostadstillägget kvar i vårt förslag, men i mindre omfattning
              än regeringen.
            </seg>
            <seg n="ea8ea212">
              Men sammantaget ger vårt förslag vad gäller både bostadsbidrag
              och höjning av garantipensionen mer pengar kvar i plånboken. Nu
              är kritiken inte längre berättigad, Lennart Klockare.
            </seg>
          </u>
          <note type="speaker" n="30eae6c4">
            Anf. 110 LENNART KLOCKARE (s) replik:
          </note>
          <u who="lennart_klockare_0812e9" xml:id="i-26a2703512e98445-2" n="4ee247d6">
            <seg n="2556ca60">
              Herr talman! Jag får tacka Birgitta Carlsson för de varma orden
              om att jag råkar ha rätt. Det var väldigt trevligt att höra.
            </seg>
            <seg n="bcc61349">
              Den lösning som ni här har föreslagit slår inte på samma sätt
              som er gamla lösning, men den innebär en sänkning till 82 %. Det
              blir 355 kr mindre i månaden för en pensionär. Den kompensation
              som lämnas med hjälp av garantipensionen uppgår till 375 kr. Man
              kan alltså säga att pensionären tjänar en tjuga på detta. Men
              det är de facto så att de pengar som man satsar kommer att gå
              till människor som har ersättningar, höga pensioner och så vidare,
              för de reduceras inte. Jag vill använda varenda krona rätt, så
              att pengarna går till den som behöver mest.
            </seg>
          </u>
          <note type="speaker" n="c1da410c">
            Anf. 111 BIRGITTA CARLSSON (c) replik:
          </note>
          <u who="birgitta_carlsson_2f4bda" xml:id="i-823da14cc958270f-10" n="bf3ca7f7">
            <seg n="454ead16">
              Herr talman! Också jag tycker att vi ska ge pengar till dem som
              mest behöver dem, men Lennart Klockare har fel. Jag kan sedan
              lämna över papper till honom som visar hur vårt förslag slår jämfört
              med regeringens förslag. Alla pensionärer får det bättre, även
              de som är beroende. De som får det ännu bättre är de som inte
              har så dyra hyror. De får mer pengar kvar i plånboken än de som
              har valt en dyrare bostad. Men alla, oavsett vad de haft tidigare,
              får det bättre med vårt förslag.
            </seg>
            <seg n="0b2b3b0c">
              Jag ska alltså gärna lämna över de här papperen till Lennart
              Klockare, så att han själv kan läsa vad riksdagens utredningstjänst
              har kommit fram till. Jag tror att den klarar att räkna ut detta.
              Vi har lämnat ifrån oss de uppgifter som vårt förslag innehåller
              och fått svart på vitt att det ger mer till alla med låg pension.
            </seg>
          </u>
          <note type="speaker" n="2eb4defb">
            Anf. 112 LENNART KLOCKARE (s) replik:
          </note>
          <u who="lennart_klockare_0812e9" xml:id="i-26a2703512e98445-3" n="4ee247d6">
            <seg n="3aa414eb">
              Herr talman! Jag tar gärna emot de beräkningar som Birgitta Carlsson
              vill lämna över till mig, och jag ska också noga läsa dem. Men,
              Birgitta Carlsson, det är faktiskt så att BTP klockrent är mest
              träffsäkert när det gäller att garantera äldre med låga inkomster
              en bra trygghet i sitt boende. Jag tycker därför att man inte
              ska sänka bostadstillägget på det drastiska sätt som ni föreslår,
              alltså genom att sänka kompensationen från 91 % till 82 %.
            </seg>
          </u>
          <note type="speaker" n="033d657c">
            Anf. 113 ANNA LILLIEHÖÖK (m) replik:
          </note>
          <u who="anna_lilliehook_3d83e8" xml:id="i-f86d810a414ab373-11" n="285f13d9">
            <seg n="ea54682e">
              Herr talman! Jag vill till Lennart Klockare bara säga att vi
              moderater som vår största utmaning ser att få fler tillbaka i
              arbete. Vi vill också se till att fler äldre ges möjlighet att
              arbeta. Vi vill ta bort de hinder som finns för äldre att komma
              in på arbetsmarknaden.
            </seg>
            <seg n="4d23866b">
              Vi är oroade över att folk blir förtidspensionerade på grund
              av ålder. Det sker på grundval av en text i proposition 1996/97:28,
              där regeringen skriver att det kan röra sig om en person som har
              nära till den allmänna pensionsåldern och som är i en socialt
              och arbetsmarknadsmässigt utsatt situation enligt förhållandena
              i det enskilda fallet.
            </seg>
            <seg n="c3c97594">
              Vi menar att det här blir väldigt godtyckligt och att detta är
              en av de punkter där det behövs en uppstramning av förtidspensions-
              och sjukskrivningsreglerna. Vi utgår från en rörlig pensionsålder
              och menar att en pensionering vid 61 års ålder bör ligga inom
              pensionssystemet.
            </seg>
            <seg n="26244371">
              Vi har inga yrkanden i vår anslagsmotion i år när det gäller
              det här, men vi menar att de som har inarbetad inkomstpension
              där tanken är att man ska kunna välja pensionsålder ska ha ålderspension
              från 61 års ålder.
            </seg>
            <seg n="5b35947c">
              Jag vill vända frågan tillbaka till Lennart Klockare: Tycker
              Lennart Klockare att det är bra med förtidspension av åldersskäl?
            </seg>
          </u>
          <note type="speaker" n="5ada281b">
            Anf. 114 LENNART KLOCKARE (s) replik:
          </note>
          <u who="lennart_klockare_0812e9" xml:id="i-26a2703512e98445-4" n="4ee247d6">
            <seg n="82d83c00">
              Herr talman! Det sista, om att man får förtidspension av åldersskäl,
              förstod jag inte. Anna Lilliehöök! Förtidspension eller, som det
              nu heter, sjukersättning får man faktiskt därför att man har drabbats
              av ohälsa som lett till att man har en arbetsoförmåga innebärande
              att man inte kan arbeta och försörja sig. Anna Lilliehöök pratar
              om att vi har en rörlig pensionsålder. Det är helt rätt. Vi har
              möjligheten att gå i pension vid 61 års ålder, men det har vissa
              konsekvenser.
            </seg>
            <seg n="353bf49f">
              Skillnaden ligger i valfriheten. Ni vill tvinga människor att
              ta ut ålderspension i förtid. Det står i er motion. Det är bara
              att läsa innantill. Detta gör mig upprörd.
            </seg>
            <seg n="a75b3069">
              I den proposition som Anna Lilliehöök nämnde står det att man
              kan ge den som är nära pensionsåldern förtidspension. Ja visst,
              om man har ett eller ett par år kvar till 65 års ålder satsar
              man kanske inte på rehabiliteringsåtgärder utan får i stället
              förtidspension. Men det är inte det som ni föreslår. Ni föreslår
              ålderspension i dessa fall. Det är en väsentlig skillnad eftersom
              det som personen i fråga har tjänat in ska fördelas på de år som
              återstår på grundval av medellivslängden. Enligt ert förslag ska
              fördelningstiden förlängas med fyra år, vilket gör att pensionen
              kommer att minska med kanske 2 0004 000 kr i månaden.
            </seg>
            <seg n="5b58aec3">
              Detta tycker jag, Anna Lilliehöök, är hänsynslöst mot människor
              som har jobbat och trott att de har en god pension. Det är som
              att en som har slutfört ett arbete får besked från arbetsgivaren
              att han bara får 75 % av den ersättning som han har lovats.
            </seg>
          </u>
          <note type="speaker" n="9aad585e">
            Anf. 115 ANNA LILLIEHÖÖK (m) replik:
          </note>
          <u who="anna_lilliehook_3d83e8" xml:id="i-f86d810a414ab373-12" n="285f13d9">
            <seg n="c730625b">
              Herr talman! Jag vill bara upplysa Lennart Klockare att han kan
              läsa Riksförsäkringsverkets vägledning på den här punkten. Där
              står det att man när det gäller äldre personer ser betydligt enklare
              på förtidspensionering. Det är faktiskt fråga om ett politiskt
              beslut. Detta redovisas i bakgrundstexten i propositionen från
              1996/97.
            </seg>
            <seg n="496d3d72">
              Jag kommer tillbaka till våra krav på en uppstramning av reglerna
              för förtidspension och sjukskrivning som den enda vägen för att
              strama upp sjukskrivningsprocessen. Det visar sig när man tittar
              på domsluten i olika rättsfall att vad som händer när man har
              sådana här skrivningar är inte någon uppstramning utan att det
              för varje gång blir en vidgad tillämpning. Vid det här laget är
              ålder och arbetsmarknadsmässiga problem godkända grunder för förtidspension.
            </seg>
            <seg n="5c8e216c">
              Vi tycker att detta är fel, och det slår slumpmässigt särskilt
              med den formulering som finns. Därför tycker vi att det är bättre
              om man i framtiden ser till att utnyttja våra möjligheter att
              tillämpa en flexibel pensionsålder. Vill man gå i pension vid
              61 års ålder ska man kunna göra det, men jag ska också kunna välja
              att arbeta vidare. Det är faktiskt en av grundtankarna i pensionssystemet.
            </seg>
          </u>
          <note type="speaker" n="d3bbcae0">
            Anf. 116 LENNART KLOCKARE (s) replik:
          </note>
          <u who="lennart_klockare_0812e9" xml:id="i-26a2703512e98445-5" n="4ee247d6">
            <seg n="f678788b">
              Herr talman! Det skrämmer mig att höra Anna Lilliehöök säga att
              det här är en av grundtankarna i pensionssystemet. Anna Lilliehöök
              säger att arbetsmarknadsskäl är giltigt skäl för förtidspension.
              Har det genomförts i dag? Det är faktiskt så att det är ohälsa
              och arbetsoförmåga som ska prövas som grund för beviljande av
              förtidspension, om vi nu ska använda det uttrycket. Det är fullständigt
              klart.
            </seg>
            <seg n="b4227b30">
              Anna Lilliehöök säger vidare att man ska använda pensionssystemet
              flexibelt. Det gör ni inte. Ni tvingar ju ut människor i ålderspension
              från 61 års ålder. Det måste du väl ändå inse.
            </seg>
            <seg n="6f9ce50f">
              Du säger att du vill ha flera tillbaks i arbete. Det vill vi
              allihop. Men lägg förslag om det, vidta åtgärder för det och ställ
              upp på de drivkrafter som finns för att människor ska kunna arbeta!
              Det är vad vi behöver göra, inte att rasera ett välfärdssystem
              och ett pensionssystem som fem partier står bakom.
            </seg>
            <seg n="00f14512">
              Jag är oerhört rädd för ert förslag, Anna Lilliehöök. Jag har
              inte fått något svar än från de andra som står bakom förslaget.
            </seg>
          </u>
          <note n="19c9e8a2">
            Utgiftsområde 12
          </note>
          <note type="speaker" n="3f4f2be1">
            Anf. 117 KRISTER HAMMARBERGH (m):
          </note>
          <u who="krister_hammarbergh_d1f5c2" xml:id="i-9ac6aaf42b409344-0" n="c448aba2" next="i-ec64fc9f728de952-0"/>
          <note n="9831c005">
            Herr talman! Jag ska börja med att instämma i Anna Lilliehööks
            yrkande om bifall till reservation 1 och dessutom tillägga ett
            yrkande om bifall till reservationerna 9 och 24.
          </note>
          <u who="krister_hammarbergh_d1f5c2" xml:id="i-ec64fc9f728de952-0" n="c448aba2" prev="i-9ac6aaf42b409344-0">
            <seg n="364e1cef">
              Herr talman! Det är första gången som jag debatterar från den
              här platsen, till skillnad från föregående talare som sade att
              det var hans sista stund. Jag hoppas att vi inte senare kommer
              att ha det gemensamt.
            </seg>
            <seg n="e4598321">
              Herr talman! Föräldrar älskar sina barn. Föräldrar känner sina
              barn. Föräldrar känner sina barns behov, deras tankar och funderingar.
              Jag tror att när vi diskuterar familjepolitik måste vi vara ödmjuka
              och många gånger inse att vi kan göra större nytta för våra egna
              barn som mamma eller pappa än som politiker. Familjen är viktig.
              Familjen måste vara utgångspunkten också när vi för den här debatten.
            </seg>
            <seg n="a04b0cc2">
              Det är jag som mamma eller pappa som vet när det är jobbigt på
              dagis eller i skolan. Jag tror inte att det finns någonting som
              kan göra en förälder så frustrerad som de gånger man känner att
              man inte räcker till för att ge barnen det stöd de behöver. Många
              gånger leder frustrationen till att föräldrarna mår dåligt. Många
              gånger leder den också till den ohälsa som har diskuterats så
              länge i dag.
            </seg>
            <seg n="1568c868">
              Jag tror att politiken inte får ha för mycket pekpinnar och alltför
              snäva ramar. Då riskerar vi att förhindra och försvåra för människor
              att lösa de problem som de vill lösa i stället för att hjälpa
              dem.
            </seg>
            <seg n="43ebbe95">
              I dag ser vi alltför många människor som känner frustration,
              och det drabbar barnen. Det kan finnas olika anledningar. En anledning
              är att många känner att oavsett hur mycket man än strävar efter
              det kan man inte förbättra den ekonomiska situationen för vare
              sig själv eller sina barn. En annan frustration som många känner
              är just att tiden inte räcker till, att man som förälder inte
              kan ge barnen det som barnen så väl behöver i form av omsorg och
              tanke. Jag tror att det är angeläget att försöka lösa de problemen.
              Jag tror att det också skulle bidra till att lösa en hel del av
              ohälsoproblemen.
            </seg>
            <seg n="6924175a">
              Departementsskrivelsen Ekonomiskt utsatta barn visar att det
              är barn till ensamstående föräldrar och barn till utrikesfödda
              föräldrar som är de barn som är mest ekonomiskt utsatta. Det är
              ingen slump att de här människorna också är de som har det svårast
              på arbetsmarknaden. Jag tror att en av de mest angelägna saker
              vi kan göra är att se till att de utrikesfödda barnens föräldrar
              får en större tillgång till arbetsmarknaden. Där måste vi börja
              på den statliga sidan. Jag känner alltför många människor med
              utländsk härkomst som har haft svårigheter just när de har sökt
              jobb på den statliga sidan.
            </seg>
            <seg n="a296b594">
              Det är heller ingen slump att många av de ensamstående föräldrarna
              är i den här situationen. På 70- och 80-talen togs de högsta skatterna
              på de sist intjänade kronorna ut av dem som tjänade mest. I dag
              är det låg- och medelinkomsttagarna som betalar mest av en inkomstökning
              på arbete. Det har blivit resultatet av att vi har världens högsta
              skattetryck på låg- och medelinkomsttagare i kombination med bidrag.
              Det skapar ett bidragsberoende därför att den totala summan av
              detta blir enormt höga marginalskatter för dessa människor, många
              gånger just de ensamstående föräldrarna.
            </seg>
            <seg n="31b45278">
              I långtidsutredningen konstateras att för hälften av de arbetslösa
              är skillnaden mellan arbete och fortsatt arbetslöshet mindre än
              10 %. Det är bara för en tredjedel som nyttan är större än 10
              % att gå från långtidssjukskrivning till arbete. Det här är farligt.
              Det är farligt för framtiden och för den ekonomi som våra barn
              i framtiden ska hantera. Men det leder också till att vi får fattigdomsklyftor
              som faktiskt drabbar barnen och som är otillständiga.
            </seg>
            <seg n="00909720">
              Därför är det viktigt att vi genomför en inkomstskattereform
              i det här landet, att vi tar ett helhetsgrepp, så att vi stimulerar
              till arbete, och naturligtvis också ser till att ha en bra företagspolitik,
              så att det är lättare att få ett arbete. Arbete ska alltid löna
              sig mer än bidrag. Det är också viktigt att bidragen blir rätt
              konstruerade. I stället för att ha inkomstprövade bostadsbidrag
              ska vi se till att vi ger extra barnbidragsstöd just till ensamstående
              föräldrar och de som studerar.
            </seg>
            <seg n="f41cf0be">
              Frustration tror jag att många föräldrar känner också av andra
              skäl, inte bara ekonomin. Det handlar om att ibland inte kunna
              välja bort en skola och en undervisning som inte fungerar. Det
              handlar om att vara tvungen att ha sitt barn på ett dagis som
              inte fungerar och där det av någon anledning har gått snett mellan
              barnet och personalen.
            </seg>
            <seg n="22017d6d">
              Jag tror att det är viktigt att vi satsar på valfriheten. Av
              den anledningen föreslår vi 36 000 kr i bidrag per år till de
              familjer som vill använda sig av en annan barnomsorgsform än just
              den kommunala. Det viktiga tror jag dock är att vi har en tillåtande
              politik som tillåter olika former av omsorg, skola och andra välfärdstjänster
              just därför att ingen människa ska vara prisgiven utifrån den
              ram som vi har fastställt här eller på andra politiska områden.
            </seg>
            <seg n="7a5f6c34">
              Alldeles för många föräldrar känner, som jag också inledde med,
              otillräcklighet när det gäller tiden och att räcka till. Man ska
              räcka till för arbetet, barnen, hemmet, ibland sina egna föräldrar
              och för sina vänner. Jag tror att det är en effekt av att vi har
              ett annat samhälle än tidigare, ett modernare samhälle.
            </seg>
            <seg n="83f026fe">
              Men jag tror att politiken måste anpassa sig till detta samhälle.
              Det kommer inte att gå att göra det den andra vägen.
            </seg>
            <seg n="48771384">
              Därför tror jag att avdrag för hushållsnära tjänster är väldigt
              viktigt. Många barnfamiljer känner igen sig i bilden: Veckan är
              slut, man har hunnit med alla inplanerade aktiviteter och man
              ska ändå ha den där lilla tiden kvar. Då får man kanske alltför
              många gånger ägna tiden åt att gräla om när man ska städa i stället
              för att göra städningen. Många barnfamiljer efterfrågar en möjlighet
              att köpa hushållsnära tjänster. Därför vill vi införa ett avdrag
              för hushållsnära tjänster som innebär en avdragsrätt på 50 %.
            </seg>
            <seg n="248c8c77">
              Slutligen, herr talman, vill jag peka på några av de orättvisor
              som vi har tagit upp i våra reservationer.
            </seg>
            <seg n="8919c98b">
              Den första gäller försäkringsskyddet för sjuka ensamstående föräldrar
              som inte kvalificerar sig för ersättning förrän efter det att
              barnet har blivit 240 dagar. De råkar väldigt illa ut. Det kostar
              väldigt lite men justeras något oförklarligt inte.
            </seg>
            <seg n="6499d56f">
              Den andra är den diskriminering av företagare som pågår. En företagare
              måste beräkna sin inkomst på 365 dagar i stället för en löntagares
              260 dagar. På något sätt är det väl symtomatiskt för den företagspolitik
              vi har i det här landet, där den egna företagarens arbete nedvärderas
              jämfört med löntagarens. Det bör korrigeras.
            </seg>
            <seg n="52b02ce1">
              Vi pekar också i vår reservation på det stöd som behövs vid adoptioner
              utomlands. Vi ser gärna att stödet höjs från 40 000 till maximalt
              55 000 kr.
            </seg>
          </u>
          <note n="9e7bd4ac">
            I detta anförande instämde Anna Lilliehöök (m).
          </note>
          <note type="speaker" n="468f74fe">
            Anf. 118 SOLVEIG HELLQUIST (fp):
          </note>
          <u who="solveig_hellquist_a388d2" xml:id="i-08a1dcb5b4af1b6b-0" n="cfad32cc">
            <seg n="9a436cbe">
              Herr talman! Det mesta av arbetet i socialförsäkringsutskottet
              har hittills under den här mandatperioden handlat om asyl- och
              integrationspolitik och om skenande sjukskrivningar och förtidspensioneringar,
              och det har handlat om pengar som rinner som ur ett såll ur verksamheterna.
            </seg>
            <seg n="6069b3b7">
              Riksrevisionen konstaterar till exempel att Migrationsverkets
              senfärdighet med asylärendena har kostat skattebetalarna 1 miljard
              under de senaste åren. Bidragsberoendet och utanförskapet på grund
              av en havererad asyl- och integrationspolitik kostar samhället
              enorma summor och lidanden. Kostnaderna för ohälsan är gigantiska.
              Sammantaget är detta ett hot mot hela välfärden. Så länge vi inte
              löser dessa problem kommer det knappast att finnas pengar till
              annat som är angeläget till exempel inom familjepolitikens område.
            </seg>
            <seg n="88698112">
              I skenet av de här stora utmaningarna har familjepolitiken haft
              en undanskymd roll. Betänkandet innehåller inte särskilt mycket
              nytt, och i övrigt hänvisas till utredningar och kommande propositioner.
              Inget parti, inte Folkpartiet heller, har varit särskilt nytänkande
              eller tagit grepp om hela familjepolitiken.
            </seg>
            <seg n="cb1a0453">
              Folkpartiets förslag vad gäller familjepolitik är att det ska
              finnas en stor valfrihet. Vi anser till exempel att det bör vara
              möjligt för föräldrarna att ta ut en del av föräldraförsäkringen
              samtidigt. En sådan ordning skulle innebära mer tid tillsammans
              som familj. Och varför ska politiker sätta hinder för sådana enkla
              önskemål?
            </seg>
            <seg n="fef7e61d">
              Vi anser också, som övriga partier i den borgerliga alliansen,
              att det bör införas ett förstärkt försäkringsskydd för föräldrar
              med barn yngre än 240 dagar. Det nuvarande systemet för tillfällig
              föräldrapenning fungerar inte om en ensamstående förälder är sjuk
              och har ett barn som är yngre än 240 dagar.
            </seg>
            <seg n="2a3341c2">
              Vi anser också fortfarande att taket i föräldraförsäkringen ska
              höjas till tio prisbasbelopp. Socialdemokraterna är nu också inne
              på den linjen, men de vill vänta till 2006. Detta vill vi naturligtvis
              göra för att stimulera männen, som i regel har högre inkomster,
              att vara hemma i större utsträckning.
            </seg>
            <seg n="39369fc8">
              För att uppmuntra fler föräldrar att dela på föräldraförsäkringen
              återkommer vi med förslaget om att införa en jämställdhetsbonus.
              Det innebär att en högre ersättning på 90 % utbetalas för varje
              månad som tas ut i föräldraledighet och som motsvaras av en månad
              som den andra föräldern tar ut. Jag tycker att denna jämställdhetsbonus
              är en riktigt bra idé.
            </seg>
            <seg n="242ca44e">
              Vi tycker också att utgifterna inom underhållsstödet kan minska
              genom att föräldrarna ska ta ett större ansvar. Föräldrar ska
              ta ett gemensamt ekonomiskt ansvar även om den ena föräldern inte
              bor tillsammans med barnet. Vi kan också göra besparingar genom
              att vidta åtgärder mot felaktiga utbetalningar.
            </seg>
            <seg n="ad802c8a">
              Det är roligt att familjepolitiken har fått ny aktualitet på
              senare tid. I våras tillsatte regeringen en föräldraförsäkringsutredning.
              Nu blåser vindar i samhället som förordar kvotering i föräldraförsäkringen
              som innebär att det är staten och politikerna och inte föräldrarna
              själva som ska bestämma hur föräldraledigheten fördelas mellan
              mamma och pappa. Personligen tycker jag att talet om kvotering
              av föräldraförsäkringen handlar om ett teoretiskt tankeexperiment
              som utgår från en kärnfamilj med en mamma och en pappa som båda
              har anställningar. Det finns många exempel på när en kvotering
              inte skulle fungera, och det kanske jag kan återkomma till en
              annan gång. Men det ska bli intressant att följa vad utredningen
              kommer fram till.
            </seg>
            <seg n="b7319e8e">
              I tider då det ofta pratas om barns bästa och om jämställdhet,
              eller bristen på jämställdhet, är det viktigt att fundera på om
              dagens familjepolitik är den klokaste. Familjepolitik är ett komplicerat
              område med olika bidragsformer. Inom vårt utgiftsområde ligger
              till exempel föräldraförsäkringen, barnbidraget och underhållsstödet.
              Inom andra utgiftsområden finns bostadsbidraget, maxtaxan och
              försörjningsstödet. Det finns en risk att om man rör i ett bidrag
              faller allt ihop som ett korthus.
            </seg>
            <seg n="5a83c883">
              Vi vet att det finns barnfamiljer som har det ekonomiskt besvärligt
              i dag och att det finns en barnfattigdom i Sverige. Vi känner
              till bidragsberoendets marginaleffekter. Jag tycker att det är
              viktigt att vi strävar efter att det ska löna sig att arbeta även
              för föräldrar och barnfamiljer.
            </seg>
            <seg n="77bb27a1">
              Många familjer har svårt att få livspusslet att gå ihop på grund
              av många krav och stress i tillvaron. Det är därför sorgligt att
              familjer inte kan få möjlighet att köpa hushållstjänster till
              ett lågt pris. Det är sorgligt att regeringen inte vill göra svarta
              jobb till vita jobb vilket skulle ge ökade skatteintäkter och
              samtidigt ge social trygghet för arbetstagarna och kanske också
              öka barnens välfärd. Det här området tycker jag också hör till
              familjepolitiken, om man vill ha en helhetssyn.
            </seg>
            <seg n="2d493e08">
              Det är min förhoppning att den framtida familjepolitiken kommer
              att inriktas både på barns bästa och på jämställdheten bådeoch
              och inte antingeneller.
            </seg>
            <seg n="5bf1918f">
              Jag står bakom alla Folkpartiets reservationer, men jag yrkar
              bifall endast till alliansens reservation 72.
            </seg>
          </u>
          <note type="speaker" n="80f4ade3">
            Anf. 119 TORSTEN LINDSTRÖM (kd):
          </note>
          <u who="torsten_lindstrom_23373d" xml:id="i-be10044e6856e982-0" n="63c86c50">
            <seg n="63b95a68">
              Herr talman! Häromdagen träffade jag en ledsen kvinna på tåget.
              Hon berättade med en gnutta förtvivlan i rösten om alla val hon
              får göra i fråga om elleverantör, telefonbolag, mobiltelefonoperatör,
              allt för att om möjligt spara några tior eller någon hundring
              i månaden. Men, och det var detta som hon inte förstod, hon får
              inte ta de beslut som hon själv vill fatta när det gäller hur
              hennes familj ska leva och vilken omsorg barnen ska ha. Det är
              en ögonblicksbild från Sverige.
            </seg>
            <seg n="362343e3">
              Skiljelinjen i dagens debatt går mellan oss som vill ha valfrihet
              och dem som tror att politiker vet bäst. Samtidigt växer runtom
              i landet gräsrötternas uppror mot centralstyrningen av familjerna.
              I flera kommuner har lokala folkomröstningar, trots Socialdemokraternas
              motstånd, genomförts och visat ett massivt stöd för att ge föräldrar
              valfrihet. Önskan hos föräldrarna har varit självklar att få välja
              hur deras barns omsorg ska se ut. Det borde inte vara svårt. Sverige
              står ju bakom internationella konventioner som stadgar att föräldrar
              ska få ha inflytande över sina barns uppväxt. Men i ett land där
              det går bra att välja bensinstation förblir det för de flesta
              en ouppnåelig dröm att få mer tid med sina barn.
            </seg>
            <seg n="1dd9753a">
              Ändå är tid den stora bristvaran för dagens familjer. Undersökningar
              visar att det som barn mest av allt önskar är mer tid med sina
              föräldrar. Familjen är viktigast och föräldrarna den viktigaste
              relationen för dem. Fyra av tio föräldrar med barn under två år
              vill tillbringa mycket mer tid med barnen. Av alla som har barn
              anser fyra av tio att det är mycket eller ganska svårt att kombinera
              arbetsliv och föräldraskap. Det är inte konstigt att de mest stressade
              i vårt land är småbarnsföräldrarna. Det är inte konstigt att människor
              går sönder när de kläms mellan kraven att ha det perfekta familjelivet,
              yrkeskarriären, det sociala umgänget och kärlekslivet. Livspusslet
              går inte ihop.
            </seg>
            <seg n="497a4ebb">
              Familjen är viktig. Det tål att sägas när Vänstern blivit så
              allergisk mot blotta ordet att man vill ha bort det från dagens
              debatt. Människor utvecklas, mognar och mår bäst i små gemenskaper.
              Barn är olika och unika personer. En del mår bäst av förskolan,
              som ska ha hög kvalitet. Andra mår bra av familjedaghem, som Socialdemokraterna
              har bekämpat. En del barn mår bra av att vara hemma längre på
              hel- eller deltid. Varför ska inte föräldrar själva få avgöra
              vad som är bra för deras barn?
            </seg>
            <seg n="3c692990">
              Vi kristdemokrater vill se en familjepolitik som bejakar familjerna,
              en familjepolitik med trygghet, valfrihet och mångfald. Trygghet
              därför att det är i familjen som familjemedlemmarna får möjlighet
              att möta villkorslös kärlek, omtanke och förståelse men också
              ställs inför krav och ansvar. Familjen knyter an till människans
              djupaste behov av att bli sedd, att vara en person som inte är
              utbytbar. Under de första levnadsåren är det lilla barnets behov
              av trygghet och närhet störst. Därför vill vi ha valfrihet. Föräldrarna
              ska få ett större inflytande över hur vardagen ser ut än de har
              i Socialdemokraternas Sverige. Mångfald för att valfriheten ska
              bli verklig.
            </seg>
            <seg n="83410b15">
              Kontrasten mot vänsterkartellen är slående. Det är inget litet
              ansvar som socialdemokratin tar på sig när den pekar med hela
              handen och säger: Alla barn ditåt! För Socialdemokraterna verkar
              det till och med vara okej att i strid med grundlagens principer
              trotsa de beslut som riksdagen har fattat.
            </seg>
            <seg n="d4cf0e1e">
              Riksdagen fattade ett beslut våren 2003 om en inriktning på valfrihet
              och mångfald i barnomsorgen. Det har regeringen ignorerat. Makten
              är trött.
            </seg>
            <seg n="d53d802a">
              Herr talman! Vi kristdemokrater vill göra det möjligt med mer
              tid tillsammans för alla familjer, för alla föräldrar och barn,
              oavsett om de är rika eller fattiga, oavsett hur mycket eller
              lite de jobbar, oavsett var de bor och oavsett om det finns en
              eller två föräldrar i vardagen.
            </seg>
            <seg n="5c26ddba">
              Vi vill flytta makt från denna kammare, från kommunhusen och
              från politikernas sammanträdesbord till familjerna och till köksborden
              så att det blir möjligt för alla att bestämma mer över sin tid
              och den omsorg som passar just de egna barnen.
            </seg>
            <seg n="2be48f0e">
              Vi lägger fram en rad förslag i vår budgetmotion för att göra
              detta möjligt. Jag står förstås, herr talman, bakom Kristdemokraternas
              samtliga reservationer i betänkandet, men väljer att för tids
              vinnande endast yrka bifall till reservation 62.
            </seg>
            <seg n="beae5126">
              Varje barn får i vår modell 300 helt nya barndagar värda 200
              kr styck som tar vid när föräldraförsäkringen tagit slut. Dagarna
              kan användas fritt av föräldrarna och tas ut i klump eller i delar
              under längre tid för att förlänga föräldraledigheten, för att
              lönearbeta lite mindre eller för att välja något annat.
            </seg>
            <seg n="195a4dbc">
              Detta kompletteras med ett vårdnadsbidrag som föräldrarna kan
              använda om de vill. Vårdnadsbidraget ska vara 80 % av kostnaden
              för en plats i kommunal barnomsorg och kan användas helt eller
              delvis av de föräldrar som väljer att inte använda kommunal barnomsorg.
              När vårdnadsbidraget en gång tidigare prövats blev det succé.
              Nu bygger vi kristdemokrater ut det så att det blir möjligt för
              alla som vill använda det. För detta anslår vi 1,5 nya miljarder
              för år 2006.
            </seg>
            <seg n="11ef03bb">
              Graviditeten ska vara trygg och en av de mest förväntansfulla
              perioderna. I dag är den ekonomiska tryggheten ihålig trots att
              tre av fyra kvinnor naturligt nog inte kan arbeta fram till födseln.
              Vi föreslår därför en ny graviditetspeng under de 30 sista dagarna
              före beräknad nedkomst.
            </seg>
            <seg n="a0ebff93">
              Herr talman! Det går ytterligare en skiljelinje i dagens debatt.
              Socialdemokraterna och stödpartierna Vänstern och Miljöpartiet
              lånar pengar och skuldsätter kommande generationer för att inför
              valrörelsen 2006 kunna framstå som alla goda gåvors givare. De
              gör detta för att hälla ut pengar i till exempel det höjda barnbidraget.
              Det är ett dyrt och oansvarigt slöseri som hjälper föga för de
              familjer som har svårt att få pengarna i plånboken att räcka lika
              länge som månadens alla dagar. Det måste vara ett slag i ansiktet
              att se miljonärerna plocka ut samma bidrag som dem. Makten är
              trött. Är det vänsterkartellens fördelningspolitik att ge lika
              mycket till fattiga och rika? Robin Hood måtte gråta i sin Sherwoodskog.
            </seg>
            <seg n="8ec1a113">
              Vi kristdemokrater gör i stället en riktad satsning där de som
              behöver mest också får mest. Vi höjer den barnrelaterade delen
              av bostadsbidraget. Då kommer pengarna rätt. Eftersom det är tufft
              att klara sig på miniminivån i föräldraförsäkringen höjer vi golvet
              så att de med lägst inkomst får en ökning till 230 kr om dagen.
              Vi vill även ha en reform som för somliga kan te sig statsfinansiellt
              marginell, men för de personer som berörs är den angelägen. I
              det kristdemokratiska budgetförslaget finns medel för att biståndsarbetare
              ska kunna få vårdbidrag om de har handikappade barn.
            </seg>
            <seg n="b5732b6a">
              Herr talman! Papporna är liksom mammorna viktiga i barns liv.
              Åtta av tio svenska småbarnsföräldrar är nöjda med att i dag kunna
              fördela föräldraledigheten som de själva önskar. Då ska inte någon
              komma farande och tala om hur de ska göra. I stället för att ta
              på sig överförmyndarblicken och spänna ögonen i svenska folket
              som de som behandlar symtomen gör när de vill ha kvotering av
              föräldraförsäkringen vill vi kristdemokrater komma åt orsakerna
              till att män inte lika ofta är föräldralediga. Den främsta anledningen
              är enligt männen själva taknivån i försäkringen. För att fler
              ska få plats i försäkringen och inte minst stimulera fler män
              att ta ut sin del vill vi på sikt höja taken till elva basbelopp.
              Ett stort och viktigt arbete är också att påverka attityderna
              i arbetslivet. Eftersom barn är ett delat ansvar vill vi dela
              premiepensionen mellan föräldrarna. Det är rimligt att båda får
              räkna sig till godo den tid som barnaåren innebär.
            </seg>
            <seg n="9185aac6">
              Herr talman! Makten är inte bara trött. Den är på väg att somna
              helt till ljudet av en tickande låneskuld och familjers rop på
              tid och valfrihet. Den tid är tack och lov förbi då pekpinnar
              accepterades. Dagens småbarnsföräldrar kräver en mer modern familjepolitik
              än så. Vi kristdemokrater vill ge utrymme för trygghet, valfrihet
              och mångfald för en trygg miljö för barnen och för familjerna.
            </seg>
          </u>
          <note type="speaker" n="8d9cee4b">
            Anf. 120 KALLE LARSSON (v):
          </note>
          <u who="kalle_larsson_17fa7c" xml:id="i-c10a494984567cab-3" n="d466f152">
            <seg n="adc67956">
              Herr talman! Det är många diskussioner jag hade velat ta i denna
              kammaren denna dag. Inte minst hade jag velat fråga Solveig Hellquist
              hur det går till när pengar rinner som ett såll. Men jag släpper
              den diskussionen och går vidare och diskuterar i stället något
              med Torsten Lindström.
            </seg>
            <seg n="436219d6">
              Makten är trött, säger Torsten Lindström. Inte känner jag till
              om makten är trött eller inte. Men den som verkar mest trött är
              nog Torsten Lindström och hans gammaldags familjefundamentalistiska
              uppfattning om att strukturer i samhället ska vi göra vårt bästa
              inte för att bryta utan för att bevara.
            </seg>
            <seg n="a4742ccb">
              Var och en är sig själv närmast. Det kan tyckas riktigt. Men
              det som vi har att tala om i dag är hur vi med politiska medel
              gemensamt kan åstadkomma förändring i en tid när det är det mest
              nödvändiga. Det handlar om att förändra de relationer som bygger
              upp över- och underordning mellan människor i samhället.
            </seg>
            <seg n="1472dc9c">
              Herr talman! Det talas om att det skulle vara en semantisk förändring
              och att vi vill byta begrepp från ekonomisk familjepolitik till
              ekonomisk barnpolitik. Vi gör just det som så många talar om att
              de vill göra. Vi sätter barnen i centrum.
            </seg>
            <seg n="388704a1">
              Det finns en mängd olika familjebildningar. Just därför är begreppet
              familj olämpligt att använda. Låt oss utgå ifrån vad barnens bästa
              egentligen innebär. Låt oss också därför kalla detta politikområde
              för just ekonomisk barnpolitik.
            </seg>
            <seg n="8a8974f3">
              Herr talman! Vi har tidigare angivit att vi står bakom de ekonomiska
              summor som ligger i detta utgiftsområde. Låt mig konstatera att
              vi också har ett antal reservationer. Medan jag ändå gör det,
              och jag står bakom samtliga, kan jag passa på att yrka bifall
              till reservation 70 under punkt 75.
            </seg>
            <seg n="6e6cd920">
              De sista minuterna av anförandet vill jag ägna åt en av de absolut
              viktigaste feministiska jämställdhetsfrågorna som vi har att göra
              med i vår tid. Frågan om vem som ska vara hemma med barnen är
              inte, som Torsten Lindström och andra antyder, en banal och enkel
              fråga som avgörs utifrån vad man har lust med och kommer överens
              om runt köksbordet. Det är snarare en fråga som handlar om maktdimensioner
              av stora mått.
            </seg>
            <seg n="64cfb7ba">
              Vem som är hemma med barnen avgör också vilka löner som betalas
              ut i arbetslivet. Vem som är hemma med barnen avgör vem som lär
              sig familjelivets närmaste uppgifter, att städa och laga mat och
              se till att allt fungerar. Det är anledningen till att det är
              så viktigt att se till att man åstadkommer en jämn fördelning
              av det oavlönade hemmaarbetet, städningen och matlagningen, och
              att man åstadkommer en jämn fördelning av föräldraförsäkringen.
            </seg>
            <seg n="b7b2a8ef">
              Det handlar inte om något tvång. Ingen är tvingad att ta ut sina
              föräldrapenningdagar. Men låt oss göra det klart att den ordning
              som vi i dag har innebär att föräldraskapet förvandlas till något
              som är obligatoriskt för kvinnan men frivilligt och mer som ett
              fritidsintresse för mannen.
            </seg>
            <seg n="b855f303">
              Om man vill bevara den ordningen gör man som kristdemokrater
              mest gör. Man upplöser och förändrar och försöker att se till
              att så lite som möjligt kan göras för att ytterligare förstärka
              jämställdheten. Ojämlikheten på arbetsmarknaden grundläggs i hemmet
              i den märkliga uppdelningen mellan visst betalt arbete i yrkeslivet
              och visst obetalt hemarbete.
            </seg>
            <seg n="5c105367">
              Vi är förstås, herr talman, medvetna om att det har tillsatts
              en utredning och att den arbetar för att se över hur försäkringen
              ska förändras. Men vi tänker inte vänta på resultatet av en sådan
              utredning för att driva opinion, föra debatt, ställa förslag och
              se till att påverka.
            </seg>
            <seg n="a67a5e57">
              I stället kommer vi att göra vad vi kan för att åstadkomma den
              förändring som är nödvändig och bryta könsmaktsordningen i samhället
              och i familjelivet. Därför har vi föreslagit att den utredning
              som sitter ska se över hur man kan övervinna de hinder som finns
              just för att individualisera föräldraförsäkringen.
            </seg>
            <seg n="7ff2ff48">
              Om det finns en enda maktfråga i dag när det gäller barnpolitiken
              som är avgörande för att också påverka samhällslivet är det detta,
              att åstadkomma en individuell föräldraförsäkring. Det är nödvändigt
              för att bekämpa ojämlikheten mellan män och kvinnor men också
              för att barn ska kunna få växa med nära relationer till båda sina
              föräldrar i ett jämlikt samhälle.
            </seg>
          </u>
          <note n="3cd4aec7">
            11 § Beslut om ärende som slutdebatterats vid dagens sammanträde
          </note>
          <note n="c5304a63">
            Punkt 1
          </note>
          <note n="500b4de1">
            Punkt 2
          </note>
          <note n="e174c6b7">
            Punkt 8
          </note>
          <note n="9d5a095c">
            Punkt 12
          </note>
          <note n="7410fc81">
            Övriga punkter
          </note>
          <note n="b5302864">
            12 § (forts. från 10 §) Anslag inom socialförsäkringsområdet
            (forts. SfU1)
          </note>
          <note type="speaker" n="5c529a7c">
            Anf. 121 TORSTEN LINDSTRÖM (kd) replik:
          </note>
          <u who="torsten_lindstrom_23373d" xml:id="i-be10044e6856e982-1" n="63c86c50">
            <seg n="7ee3f218">
              Herr talman! Kalle Larsson är ideologiskt mycket tydlig. Han
              har skådat ljuset. Han vet vad som är bäst för svenska folket
              och han ska införa det vare sig svenska folket tycker om det eller
              inte. Det som Kalle Larsson förespråkar är en gammaldags vanlig
              kvotering ett gammaldags sätt att se på människor. Det är att
              tvinga på människor politiska uppfattningar när man inte kan vinna
              majoritet för dem i demokratiska val. Det är gammaldags av Kalle
              Larsson att förespråka kvotering. Å andra sidan, herr talman,
              är det kanske inte så särdeles förvånande när det kommer från
              ett gammalt kommunistparti.
            </seg>
            <seg n="ad25034e">
              Jag har en mycket tydlig och konkret fråga till Kalle Larsson.
              För ett par år sedan höll en numer före detta medlem av Vänsterpartiet
              ett mycket beryktat tal. Personen i fråga var då Vänsterns stora
              affischnamn i Sverige. Den här personen, som numer har lämnat
              Kalle Larssons parti, utropade att familjen är död. Min fråga
              till Kalle Larsson är: Delar han den uppfattningen?
            </seg>
          </u>
          <note type="speaker" n="c7bfdf9b">
            Anf. 122 KALLE LARSSON (v) replik:
          </note>
          <u who="kalle_larsson_17fa7c" xml:id="i-c10a494984567cab-4" n="d466f152">
            <seg n="546db3f2">
              Herr talman! Jag trodde det var religiösa människor som skådade
              ljuset. Torsten Lindström har möjligen erfarenheter nog för att
              kunna uttala sig i frågan.
            </seg>
            <seg n="9d73594e">
              Vi har inte tvingat på någon något, vad jag känner till. Vi lämnar
              ett förslag i form av en motion. Den skickas till ett utskott.
              Den diskuteras emellanåt också. Den går vidare i ett betänkande.
              Den föreläggs kammaren. Den utsätts för en debatt. Torsten Lindström
              har möjlighet att yrka, föreslå, diskutera och så småningom också
              rösta för eller emot detta förslag. Jag har svårt att begripa
              på vilket sätt det skulle vara att tvinga på någon något. Torsten
              Lindström kan kanske klargöra den frågan. På vilket sätt är det
              att tvinga på någon något om man får en majoritet i kammaren för
              sina förslag? Det är fråga nummer ett.
            </seg>
            <seg n="e6c2ded8">
              Sedan undrar Torsten Lindström om jag står bakom uttrycket familjen
              är död. Torsten Lindström borde kanske minnas det lite bättre
              eller använda citatletare som är mer pålästa. Uttrycket var inte
              familjen är död. Det var faktiskt i omvänd ordning, död åt familjen.
              Det syftade på att kärnfamiljen inte längre är den enhetliga konstruktion
              som den en gång var. Formuleringen syftade på att det finns många
              olika samlevnadsformer som alla har samma värde, till exempel
              om man lever ensam med barn eller om man lever två män tillsamman.
              Om Torsten och jag skulle bilda en familj skulle vi ha samma värde
              som den familj som Torsten Lindström i allt väsentligt blir alltmer
              ensam i denna kammare om att förespråka.
            </seg>
            <seg n="e5715f4c">
              Svaret är helt enkelt: Om man menar det som min tidigare partiordförande
              Gudrun Schyman avsåg, är det inget konstigt alls med det påståendet.
              Om Torsten Lindström håller med om det eller inte är en helt annan
              fråga, och den får han svara på.
            </seg>
          </u>
          <note type="speaker" n="80a43b54">
            Anf. 123 TORSTEN LINDSTRÖM (kd) replik:
          </note>
          <u who="torsten_lindstrom_23373d" xml:id="i-be10044e6856e982-2" n="63c86c50">
            <seg n="fb82288f">
              Herr talman! Kalle Larsson säger plötsligt att han inte vill
              tvinga på någon sin uppfattning. Det innebär alltså att Kalle
              Larsson tar avstånd från kvotering av föräldraförsäkringen som
              innebär att 80 % av svenska folket underkastas den politiskt korrekta
              åsikt som Kalle Larsson vill hävda är den riktiga och rätta. Här
              har vi, herr talman, en avsevärd ideologisk skillnad mellan den
              vänster som vill tvinga på människor sina uppfattningar och oss
              som vill stå upp för valfrihet och möjligheter för alla att bestämma
              oavsett hur familjen ser ut.
            </seg>
            <seg n="7c19e3c5">
              Vi kristdemokrater menar att även om familjen förändras och ser
              olika ut i olika skeden av livet och kan variera under tid, är
              det ändå den naturliga bastryggheten för barnen och dem som finns
              i familjen. Här finns det en avsevärd skillnad mellan Vänstern
              och oss kristdemokrater.
            </seg>
            <seg n="85444618">
              Herr talman! Sedan är det en smula förvånande att samtidigt som
              Kalle Larsson ofta talar om att stå upp för dem som har det sämst
              och dem som har det svårast, tillhör han nu ett stödparti som
              applåderar en politik som, till exempel på familjepolitikens område,
              inte riktar in sig på dem som har de sämst ställt. Vi kristdemokrater
              vill höja grundnivån i föräldraförsäkringen betydligt mer än vänsterkartellen
              klarar av. Vi vill rikta bostadsbidraget och höja barndelen av
              bostadsbidraget för barnfamiljer eftersom det ger den bästa träffsäkerheten
              i ett solidariskt Sverige där alla får möjlighet att utvecklas
              och ingen lämnas efter.
            </seg>
            <seg n="822d7a63">
              Herr talman! Hur går dessa olika åsikter ihop för Kalle Larsson?
              Jag, och många med mig, väntar nyfiket på svaret.
            </seg>
          </u>
          <note type="speaker" n="f914c204">
            Anf. 124 KALLE LARSSON (v) replik:
          </note>
          <u who="kalle_larsson_17fa7c" xml:id="i-c10a494984567cab-5" n="d466f152">
            <seg n="23d782c6">
              Herr talman! Låt mig börja med att konstatera att Torsten Lindström
              ger mig beröm. Det tackar jag för. Han har sett mig som en person
              som står upp för dem som har det sämst ställt, de svagaste i samhället.
              Det är ett beröm jag gärna tar åt mig. Det är inte säkert att
              jag kan återgälda berömmet, men jag ska leta efter tillfällen
              framöver. Låt oss uttrycka det på det sättet. Ännu finns de icke
              att finna.
            </seg>
            <seg n="3d861970">
              Tidigare sade jag att jag tycker att vi med majoritetsbeslut
              i den här kammaren ska avgöra hur politiska frågor ser ut. Torsten
              Lindström anklagar mig för att vilja genomföra en förändring,
              om jag får stöd för den i denna kammare, som en majoritet inte
              vill ha.
            </seg>
            <seg n="6cbac72c">
              Låt mig vända på frågan. Vem är det som vill köra över vem och
              i vilket avseende? I dag gick det ut ett påbud från den socialdemokratiska
              regeringen tillsammans med de fyra borgerliga partierna, om jag
              minns TT-meddelandet rätt, som sade att folket inte ska få vara
              med och bestämma om den nya EU-konstitutionen. Tala om att inte
              vilja lyssna på vad människor tycker! Jag förespråkar att vi ska
              få en föräldraförsäkring som innebär en ökad jämställdhet. Det
              ger utrymme för att barn ska kunna växa upp tillsammans med båda
              sina föräldrar eller med flera andra vuxna som delar föräldraförsäkringen
              mellan sig. Det kallas att vilja driva på människor åsikter uppifrån.
              Men att förvägra dem rätten att ta ställning till den viktigaste
              framtidsfrågan i det här landet just nu, EU-konstitutionen, handlar
              uppenbarligen, enligt vissa, om en fullständigt självklar sak
              som man bara ska finna sig i.
            </seg>
            <seg n="e43505e6">
              Vår demokratisyn skiljer sig kanske, men jag är inte den som
              vill pressa människor till något de inte önskar. Det får stå för
              Torsten Lindström.
            </seg>
          </u>
          <note type="speaker" n="7b94c943">
            Anf. 125 ANNIKA QARLSSON (c):
          </note>
          <u who="annika_qarlsson_6d41d7" xml:id="i-540a48270d724070-0" n="c1d6e076">
            <seg n="ee927acf">
              Herr talman! Betänkandet för utgiftsområde 12, Ekonomisk trygghet
              för familjer och barn , bygger på majoritetens syn på var gränsen
              går mellan familjens och det offentligas ansvar för barnen under
              deras uppväxt.
            </seg>
            <seg n="9e26cf7d">
              Centerpartiet vill stärka familjens möjligheter och ansvar att
              själva bestämma och planera för att få ihop sin vardag. Då har
              också det offentliga större möjligheter att stödja där det verkligen
              behövs. I vår motion Bättre barndomar kan man läsa vilka pusselbitar
              vi vill bidra med till barnfamiljers vardagsliv.
            </seg>
            <seg n="dbcce903">
              Någonting har hänt med barndomen. Trots att många familjer har
              det bättre ställt finns det tydliga tecken på att barnens psykiska
              villkor har försämrats. Att så många barn och ungdomar mår dåligt
              är en allvarlig varningssignal om att något är på tok. Det är
              svårt att se exakt vad orsakerna är, men det visar tydligt att
              livsvillkoren för barn och ungdomar har förändrats till det sämre.
              Varje barn som mår dåligt är en personlig tragedi.
            </seg>
            <seg n="e674bab3">
              När samhället förändras i en riktning som systematiskt gör att
              barn blir mindre trygga och mår sämre är det dessutom ett långsiktigt
              hot mot samhällets utveckling när det gäller livskvalitet, folkhälsa,
              kriminalitet, sociala förhållanden och samhällsekonomi. Men allvarligast
              är att varje barn som mår dåligt är en personlig tragedi.
            </seg>
            <seg n="5cbaa9d4">
              Barn måste mötas med respekt, känna tillit, uppleva gemenskap,
              höra hemma någonstans. Det är i familjen som barnen får grunderna,
              värderingar präntas och karaktären tar form. Den kan och ska inte
              ersättas med kommunal omsorg. En stark familjepolitik formad utifrån
              dagens verklighet med stor mångfald i familjemönster och livsstil
              är därför avgörande för de uppväxande generationerna och för Sveriges
              utveckling på lång sikt.
            </seg>
            <seg n="f25f66ef">
              Herr talman! Den ökande förekomsten av diagnostiserade bokstavsbarn
              i skolan, den växande belastningen på ungdomsmottagningar och
              barn- och ungdomspsykiatrin talar sitt tydliga språk. Var tredje
              1018-åring har flera gånger i veckan huvudvärk, magont eller sömnsvårigheter.
              Samtidigt ökar alkoholkonsumtionen bland barn och ungdomar. Också
              det är en signal om att allt inte står rätt till.
            </seg>
            <seg n="16761c2d">
              I samhällsdebatten utvecklas olika teorier och föreställningar
              om vad som är orsaken till att så många barn vantrivs och mår
              dåligt. Enligt vissa handlar det om en förändrad föräldraroll
              där föräldrarna antingen vägrar ta sitt ansvar som vuxen eller
              går för långt i sitt stöd till barnen. Enligt andra handlar det
              om en hänsynslös exploatering i tidningar, TV och reklam av unga
              människors behov av att identifiera sig med andra och bli bekräftade.
            </seg>
            <seg n="921c78b3">
              Hur den tekniska utvecklingen som ständigt är närvarande, med
              Internet, alltfler TV-kanaler, mobiler, dataspel med mera, inverkar
              på förhållandet mellan människor anges också som tänkbara förklaringar.
            </seg>
            <seg n="852c9c35">
              Det är en avgörande framtidsfråga hur våra barn mår. Därför måste
              vi öka kunskapen om vad som ligger bakom försämringarna i barnens
              livsvillkor. Orsakerna kanske är svåra att komma åt med traditionella
              politiska förslag eller reformer. Eller kanske de har sin grund
              i tekniska, ekonomiska eller sociala förutsättningar. Eller så
              har de senaste årens reformer kanske gått fel. Med förbättrad
              kunskap ges åtminstone jag som förälder, vi som politiker och
              andra samhällsaktörer möjlighet att påverka vårt agerande så att
              barnens villkor förbättras. Centerpartiet kräver därför en undersökning
              om orsakerna till barns och ungdomars försämrade psykiska hälsa
              för att höja kunskapen om varför barn mår så dåligt.
            </seg>
            <seg n="7a550797">
              Herr talman! Det finns problemområden som måste uppmärksammas.
              Exempel på detta är en ökad andel psykosomatiska besvär, otrygghet
              och mobbning. En form av mobbning som ökar är sexuella trakasserier.
              Utseendefixeringen kryper allt längre ned i åldrarna och bidrar
              hos många unga till en dålig självkänsla, psykiska besvär och
              ätstörningar. Ofta finns det dessutom en svag relation mellan
              barn och förälder.
            </seg>
            <seg n="b616c728">
              Bra barndom är en bra måttstock på ett bra civiliserat samhälle.
              För att så många barn som möjligt ska må bra och få goda förutsättningar
              att växa upp till trygga, välmående och ansvarstagande vuxna måste
              det finnas ett gott föräldraskap, sunda och nära sociala nätverk,
              en väl fungerande skola och en politisk vilja att också i handling
              anpassa samhället utifrån barnens behov.
            </seg>
            <seg n="0170620d">
              Att vara förälder är ett livslångt åtagande. Inga statliga eller
              kommunala insatser kan eller ska ersätta ett gott och kärleksfullt
              föräldraskap. Släktingar, vänner och grannar är viktiga stöd i
              föräldraskapet. Hos dem står hjälp ofta att få i besvärliga situationer
              och med dem kan råd och erfarenheter bytas. Bra mödravårds- och
              barnavårdscentraler är enormt viktiga för att skapa trygghet,
              inte bara runt själva barnafödandet utan också för de nyblivna
              föräldrarna vid deras egna första stapplande steg.
            </seg>
            <seg n="c5b38742">
              Föräldragrupper där pappor och mammor får utveckla sina kunskaper,
              diskutera problem och attityder samt inte minst lära känna andra
              på en spännande mötesplats har visat sig ha positiva effekter
              när det gäller kunskapen och tryggheten inför det som komma skall.
              De sociala nätverken runt föräldraskapet stärks också på ett mycket
              bra sätt via grupperna. Både familjesammanhållningen och pappornas
              delaktighet i barnets första tid har visat sig bli bättre.
            </seg>
            <seg n="5e4132b8">
              Föräldragrupper är därför ett kraftfullt instrument för att på
              samma gång stärka jämställdheten mellan könen och stärka familjerna.
              Centerpartiet vill på ett aktivt sätt stimulera en spridning av
              föräldragrupper.
            </seg>
            <seg n="e7739045">
              Herr talman! Något har hänt med barndomen. Trots att familjernas
              materiella villkor är bättre än någonsin finns det tydliga tecken
              på att barnens psykiska villkor har försämrats. Den kraftiga ökningen
              av psykisk ohälsa bland barn och ungdomar är ett krissymtom som
              det är svårt att se alla orsaker till, men det avslöjar att livsvillkoren
              för barn och ungdomar har förändrats till det sämre. Ser regeringen
              något eget ansvar? Vill man ta reda på orsakerna, eller tänker
              man fortsätta blunda?
            </seg>
          </u>
          <note n="281c0c80">
            I detta anförande instämde Birgitta Carlsson (c).
          </note>
          <note type="speaker" n="d0d64ad9">
            Anf. 126 MONA JÖNSSON (mp):
          </note>
          <u who="mona_jonsson_8a4f51" xml:id="i-3884303717890e9e-5" n="9a60c730">
            <seg n="f21b5b6c">
              Herr talman! År 1990 ratificerade Sverige FN:s konvention om
              barnets rättigheter. I artikel 3 i konventionen sägs bland annat
              att vid alla åtgärder som rör barn ska barnets bästa komma i främsta
              rummet. I artikel 12 sägs att hänsyn ska tas till barnets egen
              åsikt.
            </seg>
            <seg n="2891324e">
              Nu undrar ni nog varför jag säger detta. Det vet vi väl redan.
              Häromdagen lyssnade jag på ett radioprogram där man berättade
              om en skola. Jag tror att det var i Haninge kommun. Där hade man
              haft det stökigt, och alla föräldrar i en klass hade kallats in
              till ett möte. Man pratade bland annat om hur man kan stödjas
              i rollen som förälder och om när och hur man kan sätta gränser.
            </seg>
            <seg n="ce2928f2">
              På mötet beslöts att man skulle träffas ett antal gånger med
              jämna mellanrum under de närmaste veckorna. Innan föräldrarna
              gick hem fick de en hemläxa till nästa gång. Uppgiften bestod
              i att 17 minuter av dagen under den kommande veckan ägna sig åt
              barnet på barnets egna villkor, inte på föräldrarnas villkor.
              När föräldrarna träffades nästa gång var flera av dem chockade.
              De var chockade över att de inte trott att så lite som 17 minuter
              per dag på barnets egna villkor skulle vara så svårt att få till.
              Flera föräldrar vittnade om att de trodde att de tidigare ägnat
              sig åt barnen men kommit på att de då samtidigt lagat mat eller
              gjort någonting annat när de pratat med barnen.
            </seg>
            <seg n="54615f88">
              Det är en av bilderna av vardagen för barn i Sverige. I betänkandet
              står att barnets bästa måste sättas i centrum och vara utgångspunkten
              för familjepolitikens utformning. Samhällets insatser måste inriktas
              på att skapa förutsättningar för jämlika uppväxtvillkor för alla
              barn. Föräldrar måste kunna klara de ekonomiska åtaganden som
              är viktiga under barnens uppväxttid. Samhället ska erbjuda möjligheter
              att kombinera föräldraskap med förvärvsarbete eller studier. Föräldraförsäkringen
              utreds just nu, och vi ser fram emot att se vad utredningen kommer
              fram till.
            </seg>
            <seg n="badd6f52">
              I propositionen och förslaget i betänkandet i dag görs möjligt
              för föräldrar som har svårt sjuka barn med en livshotande sjukdom
              att ta ut tillfällig föräldrapenning för barn ända upp till 18
              år. Tidigare var det möjligt för barn som inte fyllt 12 år och
              i vissa fall 16 år. Vi anser att förbättringen gör att föräldrarna
              nu helt kan ägna sig åt det sjuka barnet i stället för att slussas
              runt i systemen. Förslaget gäller från och med den 1 januari nästa
              år.
            </seg>
            <seg n="51ff1d62">
              Vi i Miljöpartiet har drivit frågan att barn i de mest ekonomiskt
              utsatta familjerna ska få stöd. Nu kommer underhållsstödet, barndelen
              i bostadsbidraget, flerbarnstillägg från andra barnet och lägstanivån
              i föräldrapenningen att öka.
            </seg>
            <seg n="7919a0fb">
              Herr talman! Barn och barns uppväxt är grunden till välfärden
              i framtiden. Låt oss då se till att vi här i riksdagen, i kommuner
              och landsting och i våra myndigheter använder oss av barnkonventionen
              i vårt arbete! Vi måste bli bättre på att aktivt prioritera och
              på att utbilda i vad barnkonventionen innebär. Regeringen kan
              göra detta genom att ge det i uppgift i regleringsbreven till
              våra myndigheter.
            </seg>
          </u>
          <note type="speaker" n="9362ef33">
            Anf. 127 KERSTIN KRISTIANSSON KARLSTEDT (s):
          </note>
          <u who="kerstin_kristiansson_karlstedt_f0e100" xml:id="i-f724757649bd69e5-0" n="d8cf1219">
            <seg n="54418f52">
              Herr talman! Jag börjar med att yrka bifall till förslaget som
              rör utgiftsområde 12 i betänkandet och avslag på samtliga reservationer.
            </seg>
            <seg n="2559ec55">
              När man kommer in så här i slutet på debatten och vi har debatterat
              sedan kl. 9 i morse är mycket sagt. Vi känner oss naturligtvis
              nöjda och trötta. Därför har jag valt att korta ned mitt anförande
              lite grann, men jag ska väl ta med det väsentliga i alla fall,
              däremot inte ge någon kommentar till de anföranden som har varit
              från borgerligt håll tidigare. Jag förutsätter att jag får någon
              sorts replikskifte på mitt anförande.
            </seg>
            <seg n="003b5bb1">
              Att alla barn har rätt att växa upp under trygga och jämlika
              förhållanden är de flesta överens om. Men för att barnen ska känna
              trygghet måste också deras föräldrar må bra och känna trygghet.
              Därför är barnens bästa tillsammans med den generella välfärden
              grundläggande principer för oss socialdemokrater. Barnbidrag,
              föräldraförsäkring, väl utbyggd barnomsorg tillsammans med maxtaxa
              är viktiga bitar i barnfamiljernas vardag.
            </seg>
            <seg n="51429408">
              För barnens bästa är det också viktigt att båda föräldrarna aktivt
              deltar under barnens uppväxt. Där spelar de båda mamma- och pappamånaderna
              stor roll. De har också lett till att fler pappor än tidigare
              har valt att stanna hemma med sina barn. Ur barnens perspektiv
              är det oerhört viktigt att få den nära kontakten i tidiga år inte
              bara med mamman utan även med sin pappa. Det är också viktigt
              ur ett jämställdhetsperspektiv. Även om vi är en bra bit på väg
              vad det gäller männens uttag av föräldraförsäkringen är det en
              betydande bit kvar. Vad kan man då göra ytterligare? kan man fundera.
              Och var finns hindren?
            </seg>
            <seg n="adb6a9de">
              Det handlar en hel del om attityder och inställningar. Det lagstiftar
              vi, som bekant, inte om. Där måste vi ständigt hålla debatten
              vid liv.
            </seg>
            <seg n="2bdab3ac">
              Det handlar också om en annan viktig sak, nämligen mäns och kvinnors
              ställning på arbetsmarknaden. Män har förvisso fortfarande högre
              lön än vad kvinnorna har. För den samlade familjeekonomin blir
              det då så att kvinnan stannar hemma med barnen, och männen går
              ut i arbete.
            </seg>
            <seg n="afe87218">
              Det är en viktig sak för arbetsmarknadens parter att ta tag i.
              Här har fackföreningsrörelsen en avgörande roll att spela, tycker
              jag.
            </seg>
            <seg n="c54314e8">
              En viktig stimulansåtgärd för att få pappor att ta ut en större
              del av föräldraförsäkringen är också att höja taket i den. Glädjande
              nog kan vi nu konstatera att regeringen gör det från den 1 juli
              2006, från 7 ½ basbelopp till 10. Föräldraförsäkringen utreds
              nu, som bekant.
            </seg>
            <seg n="90d528b7">
              Ytterligare åtgärder som aviseras av regeringen är en höjning
              av barnbidraget med 100 kr från 2006. Man föreslår ett flerbarnstillägg
              med 100 kr från andra barnet och att flerbarnstillägget höjs med
              100 kr från det tredje barnet. Även lägstanivån inom föräldraförsäkringen
              höjs, från 60 kr till 180 kr per barn och dag. Det gäller barn
              födda från och med den 1 juli 2006.
            </seg>
            <seg n="9cf8c583">
              Det är ytterligare välkomnade ekonomiska förstärkningar för barnfamiljerna.
            </seg>
            <seg n="1132f677">
              Som sagts här förut har tyvärr inte alla barn trygga och jämlika
              uppväxtförhållanden. I höst fick vi presenterat en rapport om
              ekonomiskt utsatta barn. Den var framarbetad av en arbetsgrupp
              inom Regeringskansliet. Med utgångspunkt i den hade vi i utskottet
              en utfrågning, eller seminarium, där bland annat Barnombudsmannen
              medverkade. Det var en mycket intressant förmiddag, tycker jag.
              Det tycker också mina partivänner. Vi pratade mycket om det sedan.
            </seg>
            <seg n="3489a570">
              Vi kunde med utgångspunkt både i rapporten och utfrågningen konstatera
              att det var vissa barn som fanns i ekonomiskt utsatta familjer.
              Det är, som tidigare också har sagts, barn till utlandsfödda föräldrar
              och till ensamstående föräldrar.
            </seg>
            <seg n="397da4c9">
              Man bör i rättvisans namn också nämna att svenska barns ekonomiska
              situation trots allt är mycket bra i internationell jämförelse.
            </seg>
            <seg n="b45e4317">
              Att vissa barn lever under dessa förhållanden kan man naturligtvis
              inte acceptera. Därför har man från regeringens sida aviserat
              att man ska fortsätta arbetet med den här frågan. I budgetpropositionen
              finns ju också pengar avsatta för det. Det är viktigt att alla
              barn ges förutsättningar att växa upp under trygga och rättvisa
              förhållanden.
            </seg>
            <seg n="7a680574">
              Det låga barnafödandet har tidigare år varit föremål för många
              och långa diskussioner. Glädjande nog kan vi på senare tid se
              att den negativa trenden har vänt och att barnafödandet återigen
              har ökat.
            </seg>
            <seg n="82801855">
              En bidragande orsak till det är den trygghet som unga människor
              känner, inte minst genom de system som finns inom familjepolitikens
              område. Det handlar naturligtvis också om att ha arbete.
            </seg>
            <seg n="660b4f7e">
              Jag tycker att det är ett bra kvitto på att socialdemokratisk
              familjepolitik håller. Den har dessutom hög legitimitet ute bland
              människorna.
            </seg>
            <seg n="8cc16a32">
              Det finns alltså ett stöd för generell välfärdspolitik som sätter
              trygghet, välfärd och rättvisa före stora skattesänkningar.
            </seg>
            <seg n="61bfdca1">
              Vi ska förbättra inom de system vi har i dag och i den takt som
              tiderna och behoven förändras, men det finns ingen som helst anledning
              att göra en kursändring som dessutom spretar inom det borgerliga
              blocket som förordas i de motioner som vi har haft att ta ställning
              till i utskottet. Dessutom finns det inte något stöd för en sådan
              kursändring ute bland allmänheten.
            </seg>
            <seg n="bb7e154f">
              Krister Hammarbergh sade inledningsvis i sitt anförande att han
              tyckte att man som vuxen gjorde bättre nytta som förälder än som
              politiker. Är det inte då en fördel om vi som är politiskt aktiva
              fattar de rätta besluten till fromma för barnfamiljerna? Det tycker
              jag vore något att tänka på.
            </seg>
          </u>
          <note type="speaker" n="ca9ba0e5">
            Anf. 128 ANNIKA QARLSSON (c) replik:
          </note>
          <u who="annika_qarlsson_6d41d7" xml:id="i-540a48270d724070-1" n="c1d6e076">
            <seg n="d476f382">
              Herr talman! Att socialdemokratisk familjepolitik håller kan
              vi ha lite olika uppfattningar om. Att barnen ska ha en trygg
              uppväxt och att föräldrarna är viktiga, verkar vi trots allt vara
              överens om, även om vi ser lite olika vägar för att nå målet.
            </seg>
            <seg n="8ecb2e29">
              I mitt anförande pratade jag mycket om utvecklingen av barns
              psykiska hälsa, eller snarare ohälsa som ju ökar.
            </seg>
            <seg n="2fa2cb20">
              Jag skulle vilja höra hur Kerstin Kristiansson Karlstedt ser
              på den utveckling vi ser i Sverige i dag.
            </seg>
          </u>
          <note type="speaker" n="b821d85a">
            Anf. 129 KERSTIN KRISTIANSSON KARLSTEDT (s) replik:
          </note>
          <u who="kerstin_kristiansson_karlstedt_f0e100" xml:id="i-f724757649bd69e5-1" n="d8cf1219">
            <seg n="4da68b02">
              Herr talman! Jag är naturligtvis informerad kring det. Jag vet
              inte om det ligger precis under det här utgiftsområdet.
            </seg>
            <seg n="f283414d">
              Man bör vidta åtgärder på ett brett spektrum. Det är inte bara
              familjepolitiken som kan styra det, eller i varje fall inte föräldraförsäkringar
              och andra trygghetssystem. Det är mycket annat som också måste
              in. Det tror jag att du är medveten om.
            </seg>
          </u>
          <note type="speaker" n="7ca4aec3">
            Anf. 130 ANNIKA QARLSSON (c) replik:
          </note>
          <u who="annika_qarlsson_6d41d7" xml:id="i-540a48270d724070-2" n="c1d6e076">
            <seg n="32e1bc27">
              Herr talman! Det jag egentligen vill komma till är de styrmedel
              och reformer som har satts i sjön via socialförsäkringsutskottet
              eller socialförsäkringarna. Man kan fundera över på vilket sätt
              maxtaxan påverkar utvecklingen på det här området.
            </seg>
          </u>
          <note type="speaker" n="2b6a4f58">
            Anf. 131 KERSTIN KRISTIANSSON KARLSTEDT (s) replik:
          </note>
          <u who="kerstin_kristiansson_karlstedt_f0e100" xml:id="i-f724757649bd69e5-2" n="d8cf1219">
            <seg n="caea5a6d">
              Herr talman! Jag tror inte att maxtaxan har gjort att barn har
              blivit psykiskt sjuka. Det är väl andra komponenter som ligger
              i det. Maxtaxan är en mycket positiv reform för barnfamiljerna.
              Jag förutsätter att Annika Qarlsson såväl som jag är ute på möten
              och träffar de många människor som alla, måste jag säga, nästan
              mangrant lovordar den. Det är ett mycket bra tillskott för småbarnsfamiljerna
              eller barnfamiljerna i stort.
            </seg>
          </u>
          <note type="speaker" n="2c858930">
            Anf. 132 TORSTEN LINDSTRÖM (kd) replik:
          </note>
          <u who="torsten_lindstrom_23373d" xml:id="i-be10044e6856e982-3" n="63c86c50">
            <seg n="792ed0e7">
              Herr talman! Kerstin Kristiansson Karlstedt talar om de undersökningar
              som visar att det finns en hel del att göra när det gäller barns
              situation i vårt land. Många barn har det svårt och har en utsatt
              ekonomisk situation i sina familjer.
            </seg>
            <seg n="387ee02e">
              Min fråga är egentligen inriktad på det förslag som finns i vänsterkartellens
              budget om en generell höjning av barnbidraget, där 100 kr går
              till såväl fattig som rik, till såväl miljonär som arbetslös,
              till såväl statsråd som arbetssökande.
            </seg>
            <seg n="aa1fbdf9">
              Min fråga är: Anser Kerstin Kristiansson Karlstedt att detta
              är i linje med en god fördelningspolitik?
            </seg>
          </u>
          <note type="speaker" n="5b478e53">
            Anf. 133 KERSTIN KRISTIANSSON KARLSTEDT (s) replik:
          </note>
          <u who="kerstin_kristiansson_karlstedt_f0e100" xml:id="i-f724757649bd69e5-3" n="d8cf1219">
            <seg n="bc9ca965">
              Herr talman! Ja, det anser jag. Vi socialdemokrater värnar de
              generella välfärdssystemen. Vi vill inte, till skillnad från Kristdemokraterna
              och vissa andra borgerliga partier, ha selekterade system. De
              generella välfärdssystemen håller och det finns hög legitimitet
              även för dem.
            </seg>
          </u>
          <note type="speaker" n="97457d3c">
            Anf. 134 TORSTEN LINDSTRÖM (kd) replik:
          </note>
          <u who="torsten_lindstrom_23373d" xml:id="i-be10044e6856e982-4" n="63c86c50">
            <seg n="fed72a24">
              Herr talman! Vi är nog överens om att vi värnar den generella
              välfärden. Frågan är hur den ska se ut. Vi kristdemokrater ser
              att det i dag finns barn som har det svårt och som lever i en
              ekonomiskt utsatt situation. Just därför vill vi sätta in de åtgärder
              som har den största träffsäkerheten och som är fördelningspolitiskt
              försvarbara. Vi vill till exempel höja barndelen av barnbidraget
              och höja grundnivån i föräldraförsäkringen så att de som har det
              tuffast att dra runt ekonomin, att klara vardagen och att ha råd
              med vardagens nödtorft får stödet.
            </seg>
            <seg n="4924572e">
              Vi gör en skillnad. Vi ger inte samma stöd till miljonärer som
              Socialdemokraterna gör.
            </seg>
            <seg n="7d1523a3">
              Min följdfråga till Kerstin Kristiansson Karlstedt är, också
              mot bakgrund av att den här reformen sker med lånade pengar: Anser
              Kerstin Kristiansson Karlstedt att det är rimligt att öka statens
              upplåning för att sprätta i väg pengar på det här sättet?
            </seg>
          </u>
          <note type="speaker" n="04b1d281">
            Anf. 135 KERSTIN KRISTIANSSON KARLSTEDT (s) replik:
          </note>
          <u who="kerstin_kristiansson_karlstedt_f0e100" xml:id="i-f724757649bd69e5-4" n="d8cf1219">
            <seg n="2aed1152">
              Herr talman! Jag tycker inte att man sprätter i väg pengar när
              man ger dem via barnbidrag. Såväl Torsten Lindström som jag förstår
              ju att de tillfaller också de ekonomiskt utsatta barnen.
            </seg>
            <seg n="cadc1f4a">
              Man får titta på detta i dess helhet. Höjda barnbidrag, underhållsstöd
              för det handlar ofta om barn till ensamstående förälder; underhållsstödet
              är nu också på väg att bli en proposition som kommer att behandlas
              här i kammaren under våren och sådana saker, allt sammantaget
              hjälper de här barnen.
            </seg>
            <seg n="e8e51fbd">
              Jag vill dock understryka att jag som socialdemokrat stöder den
              generella välfärden och generella system.
            </seg>
          </u>
          <note type="speaker" n="953a2421">
            Anf. 136 SOLVEIG HELLQUIST (fp) replik:
          </note>
          <u who="solveig_hellquist_a388d2" xml:id="i-08a1dcb5b4af1b6b-1" n="cfad32cc">
            <seg n="7f0387b4">
              Herr talman! Jag har också en fråga om de ekonomiskt utsatta
              barnen och familjerna. Jag tänker på de familjer och kanske ensamstående
              som måste gå till socialbyrån för att få försörjningsstöd. I det
              fallet kan en förälder ha bostadsbidrag och barnbidrag, och då
              påverkar det inte levnadsstandarden eftersom det kommer att inräknas
              i socialbidragsnormen. Det hjälper inte heller om en mamma som
              bor i en trea söker en tvårumslägenhet i stället, utan hon kan
              inte påverka sin situation.
            </seg>
            <seg n="a3c28c3c">
              Bostadsbidrag har väldigt stora marginaleffekter. I förlängningen
              innebär de att det kanske inte lönar sig att arbeta. Hur ser Kerstin
              Kristiansson Karlstedt på problematiken kring marginaleffekter
              av vissa bidrag?
            </seg>
          </u>
          <note type="speaker" n="96d0459c">
            Anf. 137 KERSTIN KRISTIANSSON KARLSTEDT (s) replik:
          </note>
          <u who="kerstin_kristiansson_karlstedt_f0e100" xml:id="i-f724757649bd69e5-5" n="d8cf1219">
            <seg n="d18b8942">
              Herr talman! Det här med marginaleffekterna som Solveig Hellquist
              pratar om kan man ju alltid diskutera. Ytterst handlar dock detta
              om att få de här ensamstående föräldrarna i arbete. Det lönar
              sig alltid att arbeta, att försörja sig själv och att på så sätt
              stärka självkänslan. Det är alltid någonting som lönar sig.
            </seg>
            <seg n="6cf53648">
              Solveig Hellquist tillhör ju alliansen, som säger att folk inte
              ska leva på bidrag. Ändå står Solveig Hellquist här och ömkar
              sig över människor som befinner sig i den situationen. På något
              sätt går det inte ihop för mig.
            </seg>
            <seg n="d2b8eab3">
              Vi ska se till att människor får ett arbete som man kan försörja
              sig på, oavsett kön. Vi ska se till att vi har generella välfärdssystem
              i det här landet som är värda namnet.
            </seg>
          </u>
          <note type="speaker" n="d2ed1980">
            Anf. 138 SOLVEIG HELLQUIST (fp) replik:
          </note>
          <u who="solveig_hellquist_a388d2" xml:id="i-08a1dcb5b4af1b6b-2" n="cfad32cc">
            <seg n="0735b313">
              Herr talman! Då har regeringen ett viktigt uppdrag, nu när 1,4
              miljoner människor står utanför arbetsmarknaden och alla enklare
              jobb i princip har försvunnit.
            </seg>
            <seg n="2d36d961">
              Det är klart att jag hoppas att både socialdemokrater och alliansen
              och alla andra tycker att det är viktigt att man arbetar och att
              det ska löna sig att arbeta. Men då tror jag att Kerstin Kristiansson
              Karlstedt ska prata med statsrådet Morgan Johansson, som härförleden
              sade att är det någon som är beroende av försörjningsstöd så måste
              föräldern tjäna upp till 24 000 kr för att det ska löna sig att
              arbeta.
            </seg>
          </u>
          <note type="speaker" n="2b9d2043">
            Anf. 139 KERSTIN KRISTIANSSON KARLSTEDT (s) replik:
          </note>
          <u who="kerstin_kristiansson_karlstedt_f0e100" xml:id="i-f724757649bd69e5-6" n="d8cf1219">
            <seg n="744fafec">
              Herr talman! Jag vet inte vad jag ska svara på. Det var mest
              påståenden.
            </seg>
            <seg n="01e54803">
              Har Morgan Johansson sagt detta här i kammaren under frågestund
              eller annat har inte jag hört det och kan svara för det. Vad jag
              tycker är viktigt generellt sett är att människor får ett arbete
              så att man kan försörja sig själv och att vi har välfärdssystem
              i det här landet som ser till att hjälpa människor i utsatta situationer.
              Det är det vi värnar. Sedan går det inte an att plocka ut enskilda
              argument från frågestunder och pådyvla mig dem nu.
            </seg>
          </u>
          <note type="speaker" n="6d8aff85">
            Anf. 140 KRISTER HAMMARBERGH (m) replik:
          </note>
          <u who="krister_hammarbergh_d1f5c2" xml:id="i-c3faee3768239b1d-0" n="c448aba2">
            <seg n="3fd9d2c5">
              Herr talman! Jag är glad att Kerstin Kristiansson Karlstedt lyssnade
              på mig, även om det kanske delvis var kursivt. Jag vill nog hävda
              att jag själv som person gör större nytta för mina egna barn som
              pappa än vad jag kanske gör i min roll som politiker. Med det
              vill jag hävda att det är viktigt att vi har en viss ödmjukhet
              inför uppgiften. Jag hoppas att vi har samma uppfattning.
            </seg>
            <seg n="78c8fcad">
              Jag måste följa upp den tidigare frågeställaren. Jag upplevde
              inte riktigt att det blev ett svar i kammaren. För de ekonomiskt
              utsatta familjer som har den typen av problem att man hamnat i
              en fattigdomsfälla är en stor del av problemet just att kombinationen
              av skatter och bidrag gör att man lätt hamnar i fattigdomsfällan.
            </seg>
            <seg n="44e3f619">
              Vad tycker Kerstin Kristiansson Karlstedt att man ska göra åt
              det? Hur ska marginaleffekterna sänkas?
            </seg>
          </u>
          <note type="speaker" n="4d96012b">
            Anf. 141 KERSTIN KRISTIANSSON KARLSTEDT (s) replik:
          </note>
          <u who="kerstin_kristiansson_karlstedt_f0e100" xml:id="i-f724757649bd69e5-7" n="d8cf1219">
            <seg n="2611ac6e">
              Herr talman! Nu är inte detta ett skatteutskottsbetänkande. Vi
              debatterar just nu familjepolitik. Naturligtvis hör saker och
              ting ihop. Samtidigt handlar det om att ha en generell syn på
              familjepolitiken, och den har jag försökt klargöra i flera replikskiften
              nu. Jag hoppas att Krister Hammarbergh har lyssnat på mig vad
              gäller detta.
            </seg>
            <seg n="6a14671f">
              Samtidigt tror jag att Krister Hammarbergh skulle göra dubbel
              nytta om han både agerade som förälder och samtidigt fattade de
              rätta besluten till fromma för barnen i samhället.
            </seg>
          </u>
          <note type="speaker" n="e437e7de">
            Anf. 142 KRISTER HAMMARBERGH (m) replik:
          </note>
          <u who="krister_hammarbergh_d1f5c2" xml:id="i-c3faee3768239b1d-1" n="c448aba2">
            <seg n="5c1ef0ca">
              Herr talman! Snälla Kerstin Kristiansson Karlstedt, det är ju
              det jag gör!
            </seg>
            <seg n="a1b33aa1">
              Vad jag däremot funderar på och känner att jag har svårt att
              tolka är om Socialdemokraterna fortfarande står kvar vid arbetslinjen
              i svensk politik eller om det är bidragslinjen som gäller. När
              jag försöker tolka det som nu sägs i kammaren verkar det tyvärr
              vara det senare.
            </seg>
          </u>
          <note type="speaker" n="9b481f83">
            Anf. 143 KERSTIN KRISTIANSSON KARLSTEDT (s) replik:
          </note>
          <u who="kerstin_kristiansson_karlstedt_f0e100" xml:id="i-f724757649bd69e5-8" n="d8cf1219">
            <seg n="34589848">
              Herr talman! Då tror jag att Krister Hammarbergh har lyssnat
              väldigt dåligt på mig. Jag har i olika inlägg försökt göra gällande
              att det är oerhört viktigt att människor har ett arbete som man
              kan försörja sig på. Det är viktigt från många utgångspunkter
              och även för självkänslan att inte känna sig beroende av andra.
            </seg>
            <seg n="e54c0a88">
              Sedan måste man även som moderat skilja på bidrag och bidrag.
              I debatten på senare tid har ni kallat försäkringar av skilda
              slag för bidrag. Detta får man inte blanda ihop. Det är någonting
              som ni borde förtydliga.
            </seg>
          </u>
          <note type="speaker" n="39c4a999">
            Anf. 144 Socialminister BERIT ANDNOR (s):
          </note>
          <u who="berit_andnor_5e7ea1" xml:id="i-8494ea37b7428ebc-0" n="a3b2ce75">
            <seg n="31ae0ac0">
              Herr talman! Ett gott samhälle som är till för alla förutsätter
              att vi har en välfärd som också är till för alla. Den generella
              välfärden utjämnar ekonomiska resurser och levnadsförhållanden.
              Den ger goda fördelningseffekter och har en hög legitimitet. Den
              omfördelar över livet och mellan olika grupper. I och med att
              den omfattar alla har vi också skapat system som ger mest åt dem
              som behöver det allra bäst. Den generella välfärden skapar trovärdighet,
              trygghet och gynnsamma förutsättningar för ett högt barnafödande.
            </seg>
            <seg n="59a807b4">
              En välfärd för alla utgör tillsammans med principen om barnets
              bästa grunden för regeringens arbete inom familjepolitiken. För
              barnets bästa är det viktigt att båda föräldrarna är delaktiga
              i barnets uppväxt och tar ansvar för barnet. I det sammanhanget
              är det också viktigt att belysa att jämställdheten är av central
              betydelse.
            </seg>
            <seg n="43a6805f">
              De olika delarna i familjepolitiken samverkar och måste ses som
              en helhet. Föräldraförsäkringen, barnbidraget och barnomsorgen,
              som ska vara till för alla, samverkar och syftar gemensamt till
              jämlikhet och jämställdhet där barnen är i centrum.
            </seg>
            <seg n="2b262817">
              Den generella välfärden rymmer därutöver självklart också stöd
              till de allra mest utsatta grupperna av barnfamiljer, de med svag
              ekonomi och familjer med särskilda behov. Sådana stöd måste också
              i fortsättningen vara starka. Det är dock också viktigt att överväga
              formerna för de här stöden och se om man kan stärka deras påverkan
              när det gäller att skapa en välfärd som är generell.
            </seg>
            <seg n="749be7c1">
              Barnen är det viktigaste vi har. Barnen symboliserar framtiden.
              Det är de som ska leva i den framtid vi skapar nu. Det är därför
              vi också med väldigt stor tillfredsställelse kan presentera stora
              satsningar på barnen i den budget som vi lägger fram. Barnbidragen
              och flerbarnstilläggen höjs. Taket höjs i föräldraförsäkringen.
              Ersättningsnivån på lägsta-nivå-dagarna höjs från 60 till 180
              kr. Rätten till tillfällig föräldrapenning utvidgas för föräldrar
              med svårt sjuka barn. Vi avsätter också 1 miljard för att förbättra
              situationen för ekonomiskt utsatta barn genom höjt underhållsstöd,
              barntillägg för studerande och höjd barndel i bostadsbidraget.
            </seg>
            <seg n="d55424a6">
              Det är regeringens uppfattning att de familjepolitiska stöden
              ska utformas på ett sådant sätt att skillnaderna i de ekonomiska
              villkoren mellan familjer med och utan barn ska minska. En grundläggande
              strävan är att skapa förutsättningar för jämlika uppväxtvillkor
              för alla barn. De familjepolitiska stöden ska också utformas på
              ett sådant sätt att barnfamiljernas handlingsutrymme och möjligheten
              att själva påverka sin ekonomiska situation är stor. De ska skapa
              förutsättningar för en flexibilitet utifrån varje familjs och
              barns olika förutsättningar och behov, och de ska ge trygghet
              och rättvisa.
            </seg>
            <seg n="6bb95881">
              Glädjande nog kan vi nu ta ytterligare steg framåt för att satsa
              på barnfamiljerna och därmed också förbättra för barnen. Särskilt
              innebär detta att vi prioriterar barn i ekonomiskt utsatta familjer.
              Att stärka den generella välfärden, den välfärd som ska vara till
              för alla, ger mest åt dem som behöver det allra bäst. För de ensamstående
              mammorna, för låginkomsttagare, för barn i ekonomiskt utsatta
              familjer är att stärka välfärden för alla det mest centrala och
              viktiga.
            </seg>
            <seg n="5f9b2c2a">
              Mot den här politiken står den selektiva, den behovsprövade politiken
              som i kombination med grundtrygghetsmodeller just skapar fattigdomsfällor
              och ökade klyftor i samhället. Till det säger vi socialdemokrater
              ett klart nej.
            </seg>
            <seg n="729ca79f">
              Men det generella behöver också kombineras eller kompletteras
              med särskilda insatser. Det gör vi just genom att avsätta 1 miljard
              kronor 2006 för att förbättra underhållsstödet, införa barntillägg
              för studerande och höja den del av bostadsbidraget som utgör särskilt
              bidrag till barnfamiljerna.
            </seg>
            <seg n="bfc0c094">
              Vi föreslår att barnbidraget höjs med 100 kr liksom att flerbarnstillägget
              höjs med 100 kr. Det införs dessutom redan från det andra barnet.
              Det innebär för en familj med ett barn 1 050 kr per månad, för
              två barn inklusive flerbarnstillägget 2 200 kr och för en familj
              med tre barn 3 604 kr. Det är en stark förbättring av barnfamiljernas
              ekonomi men betyder allra mest för dem med de låga inkomsterna.
            </seg>
            <seg n="d4dfebab">
              Glädjande är också att det just nu föds fler barn än på länge.
              Vi kan också konstatera att många av dem som nu får barn tar för
              givet att man ska kunna förena föräldraskap med ett arbete. Det
              är glädjande att kunna konstatera det.
            </seg>
            <seg n="7fb8a7e7">
              Det är också glädjande att kunna konstatera att vi har lyckats
              kombinera en hög förvärvsfrekvens för kvinnor med ett högt barnafödande.
              Jämställdhet är positivt för ett högt barnafödande.
            </seg>
            <seg n="c4145b21">
              Så ser det inte ut på alla håll i Europa. Jämför med ett land
              i vår närhet, som Tyskland, där man har ett barnafödande på en
              mycket låg nivå. Man ligger på 1,21,3 barn per kvinna. I Sverige
              kan vi nu konstatera att vi ligger på 1,73, och trenden går åt
              rätt håll. Det är glädjande.
            </seg>
            <seg n="408e62dd">
              Något som bidragit till detta är naturligtvis att vi har världens
              bästa föräldraförsäkring som ger både mammor och pappor möjlighet
              att förena arbete med föräldraskap. Den sätter barnen i centrum
              och ger familjerna möjlighet att själva välja hur den ska utformas
              så att den passar den enskilda familjen. Det finns inget land
              som betalar sina föräldrar så mycket och så länge för att vara
              hemma med sina barn.
            </seg>
            <seg n="536beb62">
              Ett problem som vi har är att papporna tar ut alldeles för lite
              av föräldraförsäkringen. Det har blivit bättre, men det är oacceptabelt
              att det är på så låg nivå. Det gör att könsrollerna cementeras
              så att kvinnorna får en sämre ställning på arbetsmarknaden samtidigt
              som barnen går miste om en tidig och nära kontakt med sin pappa.
              Därför har vi, precis som flera tidigare har sagt, tillsatt en
              utredning som ska se hur föräldraförsäkringen bättre kan bidra
              till att barnen får tillgång till båda sina föräldrar.
            </seg>
            <seg n="da34c865">
              Vi höjer också taket i föräldraförsäkringen från 7 ½ prisbasbelopp
              till 10 prisbasbelopp. Vi höjer ersättningen för lägsta-nivå-dagarna,
              vi inför en utökad rätt till tillfällig föräldrapenning.
            </seg>
            <seg n="e2e97bf9">
              Våra förslag om ökad ekonomisk trygghet för barnen och deras
              familjer ska ställas i kontrast mot de alternativ som vi tydligt
              kan se på den borgerliga kanten. Den borgerliga maktalliansen,
              med Moderaterna i spetsen, lägger fram olika förslag. Men eftersom
              vi ändå får anta att Moderaterna är det dominerande partiet i
              denna maktallians är det väl det förslaget som är alternativet.
            </seg>
            <seg n="79972c67">
              Alternativet från moderat sida är att ersättningen i föräldraförsäkringen
              sänks till 75 %, något ännu lägre faktiskt eftersom man också
              väljer att tricksa med det inkomstunderlag som beräkningen ska
              göras utifrån. Man tar bort månader i föräldraförsäkringen och
              säger att den bara ska vara tolv månader. Man avskaffar de två
              pappamamma-månaderna, och man säger nej till att höja taket i
              föräldraförsäkringen.
            </seg>
            <seg n="fcb6a0a8">
              Det leder till en kraftig försämring för barnfamiljerna och för
              barnen. Det blir en kortare tid för föräldrarna hemma med barnen
              och mindre pengar genom att man får en lägre ersättning när man
              är föräldraledig. När man säger nej till takhöjning innebär det
              att färre pappor kommer att kunna ta sitt ansvar för sina barn.
              Det blir sämre för barnen eftersom de inte får möjlighet till
              en tidig och nära kontakt med båda sina föräldrar.
            </seg>
            <seg n="fa29b675">
              Det är det som är alternativet till den socialdemokratiska politiken.
              Det leder till ökade klyftor och försämringar för barnfamiljerna.
            </seg>
          </u>
          <note n="3eb36ab1">
            I detta anförande instämde Agneta Lundberg (s).
          </note>
          <note type="speaker" n="f23e0f3f">
            Anf. 145 KRISTER HAMMARBERGH (m) replik:
          </note>
          <u who="krister_hammarbergh_d1f5c2" xml:id="i-c3faee3768239b1d-2" n="c448aba2">
            <seg n="16d7c56a">
              Herr talman! Det verkar som om regeringen är stressad av alliansen
              och försöker därför ta varje tillfälle i akt att opponera mot
              oppositionen i stället för att prata om regeringspolitiken.
            </seg>
            <seg n="4c39a68c">
              Vi kan väl i alla fall i ärlighetens namn, Berit Andnor, konstatera
              att vi totalt sett lägger mer pengar på utgiftsområde 12 än regeringen
              gör, framför allt därför att vi kanske har lyssnat på Berit Andnor
              i det fallet och föreslår mycket kraftigt höjda barnbidrag. Det
              handlar om 5 ½ miljard kronor.
            </seg>
            <seg n="ad95e6dc">
              Men det är inte bara det som är viktigt. Jag skulle vilja citera
              ur en artikel som handlar om hushållstjänster, som vi har diskuterat
              i dag, och hur pass viktiga de är för familjerna. Det sägs i artikeln
              att det är sorgligt att etablerade, ansvarsfulla politiker blandar
              ihop de svårigheter som alltid finns behäftade med kampen om värdiga
              arbetsplatser med begreppet för en kvinna som försörjt sig på
              ett hederligt arbete.
            </seg>
            <seg n="dbef1167">
              I dag är det självklart att alla oberoende av kön skall kunna
              försörja sig själva. Det innebär att alla har rätt till ett arbete
              på den nya tidens arbetsmarknad. Det moderna livet driver också
              fram nya sätt att tänka och nya sätt att söka lösningar.
            </seg>
            <seg n="a3ac18e6">
              Det här är en del av en artikel av de två socialdemokraterna
              Inger Nordlander, som också är med i socialförsäkringsutskottet,
              och den tidigare riksdagsledamoten Tullia von Sydow. De propagerar
              på DN Debatt för att det är dags att införa hushållsnära tjänster,
              inte minst för barnens skull. Hur kommenterar Berit Andnor detta?
            </seg>
          </u>
          <note type="speaker" n="00dce982">
            Anf. 146 Socialminister BERIT ANDNOR (s) replik:
          </note>
          <u who="berit_andnor_5e7ea1" xml:id="i-8494ea37b7428ebc-1" n="a3b2ce75">
            <seg n="e96d7467">
              Herr talman! Jag ägnade 95 % av mitt anförande åt den socialdemokratiska
              politiken. Jag ägnade 5 % åt oppositionen. Skäms Moderaterna för
              sin politik? Är det inte så att moderater föreslår försämringar
              i föräldraförsäkringen? Är det inte sänkta ersättningsnivåer,
              kortare föräldraledighet? Är det inte ett nej till takhöjning
              som Moderaterna föreslår? Är det inte det?
            </seg>
            <seg n="5ed00d16">
              Jag har i alla fall kunnat läsa mig till att det är det som är
              förslaget.
            </seg>
            <seg n="43a282b5">
              När det gäller hushållstjänster handlar det först och främst
              om hur vi ska använda de gemensamma pengar vi har. Vad är det
              vi ska prioritera? Vad är det som är viktigast?
            </seg>
            <seg n="37e60b5c">
              För mig som socialdemokrat är inte det hushållsnära tjänster.
              Jag ska utveckla varför.
            </seg>
            <seg n="714bc0a1">
              Först främst handlar det om att det finns andra ställen att lägga
              pengarna på. En väl utbyggd barnomsorg kan vi alltid höja kvaliteten
              i. Vi kan förstärka föräldraförsäkringen, och vi kan dessutom
              lägga mer pengar på direkta insatser till barnfamiljerna.
            </seg>
            <seg n="5b0c3daf">
              Men det handlar också om vilket perspektiv man utgår ifrån när
              man diskuterar de hushållsnära tjänsterna. Det kan aldrig bli
              något alternativ för en ensamstående förälder, för de lågavlönade
              föräldrarna eller ens en gång för de som har medelinkomster. En
              hushållsnära tjänst kan aldrig bli ett alternativ.
            </seg>
            <seg n="9efffc19">
              Jag ställer mig alltid denna fråga: Vem är det som ska städa
              hemma hos städerskan? Vem är det som ska utföra städarbetet hemma
              hos henne? Jag har ingenting emot att man anlitar städbolag för
              att städa. Jag har ingenting emot det. Jag tycker att det är ett
              bra arbete att städa. Men jag säger nej till att med våra gemensamma
              pengar subventionera hushållsnära tjänster för dem som redan har
              råd att betala.
            </seg>
          </u>
          <note type="speaker" n="6af217c9">
            Anf. 147 KRISTER HAMMARBERGH (m) replik:
          </note>
          <u who="krister_hammarbergh_d1f5c2" xml:id="i-9ac6aaf42b409344-1" n="c448aba2" next="i-ec64fc9f728de952-1">
            <seg n="9a493c09">
              Fru talman! Det finns väl då en skillnad mellan familjeministern
              och mig, därför att jag använde hundra procent av mitt anförande
              åt att prata om min egen politik.
            </seg>
            <seg n="81883926">
              Jag ska fortsätta att citera ur artikeln:
            </seg>
            <seg n="869ab6fd">
              För att nyansera dagens diskussion behövs en övergripande analys
              av de samhällsekonomiska och jämställdhetspolitiska effekterna
              av hushållsnära tjänster.
            </seg>
            <seg n="a755d7f4">
              Vardagssituationen för familjen har genomgått omfattande förändringar
              under de senaste 50 åren. I dag har både kvinnan och mannen lönearbete
              och hemarbete. Vi måste vara moderna, se att ett samhälle i förändring
              behöver nya angreppssätt för att lösa problemen.
            </seg>
          </u>
          <note n="134190a8">
            Inger Nordlander
          </note>
          <note n="8d6cbe02">
            Riksdagsledamot (s)
          </note>
          <note n="eae24faa">
            Tullia von Sydow
          </note>
          <note n="16515ade">
            F d riksdagsledamot (s).
          </note>
          <u who="krister_hammarbergh_d1f5c2" xml:id="i-ec64fc9f728de952-1" n="c448aba2" prev="i-9ac6aaf42b409344-1">
            <seg n="47399894">
              Jag konstaterar att det gamla talesättet att droppen urholkar
              stenen gäller fortfarande. Nu hoppas jag också att den kan urholka
              betongen.
            </seg>
          </u>
          <note type="speaker" n="dd75e54f">
            Anf. 148 Socialminister BERIT ANDNOR (s) replik:
          </note>
          <u who="berit_andnor_5e7ea1" xml:id="i-8494ea37b7428ebc-2" n="a3b2ce75">
            <seg n="633efa3c">
              Fru talman! Krister Hammarbergh får gärna läsa innantill, men
              det vore på sin plats om läsa innantill kunde begränsas till den
              del som vi har att debattera, nämligen familjepolitiken.
            </seg>
            <seg n="e3cdead9">
              Jag har ännu inte fått svar på de frågor som jag ställde till
              Moderaterna: Är det inte frågan om att försämra för barnfamiljerna
              att sänka ersättningsnivåer, att förkorta föräldraledigheten,
              att ta bort den kvotering som vi har när det gäller mamma- och
              pappamånaderna, att tricksa med grunden för ersättningsnivåerna
              och att säga nej till takhöjningen?
            </seg>
            <seg n="f9b9c6ce">
              Varför undviker Krister Hammarbergh att ta en debatt med mig
              om de frågor som rör det betänkande vi just nu debatterar? Varför
              vill inte Krister Hammarbergh debattera den moderata politiken?
              Skäms Krister Hammarbergh för sin politik?
            </seg>
            <seg n="3f957ed4">
              När det gäller de hushållsnära tjänsterna kommer det aldrig att
              vara någonting som en socialdemokratisk regering lägger fram förslag
              om, därför att det är i grunden en djup orättvisa. Det finns andra
              områden som vi kan lägga pengarna på. Det finns brister i välfärden
              som vi vill åtgärda. Vi vill förbättra för barnfamiljerna och
              därmed också barnen, inte försämra. Däri skiljer vi oss, Krister
              Hammarberg som representant för Moderaterna och jag som representant
              för den socialdemokratiska regeringen.
            </seg>
          </u>
          <note type="speaker" n="b3352217">
            Anf. 149 TORSTEN LINDSTRÖM (kd) replik:
          </note>
          <u who="torsten_lindstrom_23373d" xml:id="i-8f0f8361ff3e3145-0" n="63c86c50" next="i-65e2d2c026443f0e-0">
            <seg n="2e3798d6">
              Fru talman! Socialministern talar om fattigdomsfällan. Det är
              en socialminister som ingår i en socialdemokratisk regering som
              under tio år har urholkat välfärden och nu ska lösa fattigdomsfällan
              genom att ge pengar till miljonärer. Det är uppenbart att det
              är långt, långt till den välfärdssyn som socialdemokratin en gång
              i tiden åtminstone påstod sig stå för.
            </seg>
            <seg n="454919c6">
              Vi kristdemokrater vill slå vakt om den generella välfärden,
              och vi vill göra insatser för att de som fastnat i Socialdemokraternas
              och Berit Andnors fattigdomsfälla ska kunna ta sig ut därifrån.
              Det är skillnaden mellan socialministern och oss kristdemokrater.
            </seg>
            <seg n="bf1dbaec">
              Låt mig, fru talman, ställa en annan fråga till socialministern
              som jag hoppas att hon kan ge ett konkret och tydligt svar på.
            </seg>
          </u>
          <note n="acde70f1">
            Den 7 maj 2003 uttalade riksdagen följande:
          </note>
          <u who="torsten_lindstrom_23373d" xml:id="i-65e2d2c026443f0e-0" n="63c86c50" prev="i-8f0f8361ff3e3145-0">
            <seg n="6623ca3a">
              Vi anser att det är viktigt med mångfald och valfrihet inom barnomsorgen.
              Det som passar den ena familjen passar inte den andra. Därför
              skall föräldrar ha rätt att fritt välja barnomsorg.
            </seg>
            <seg n="9e22029f">
              Sedan fortsätter uttalandet genom att man lyfter fram olika sorters
              barnomsorg med olika inriktning, i såväl kommunal som privat eller
              kooperativ regi och även valfrihet för dem som önskar att i större
              utsträckning vara hemma med sina barn.
            </seg>
            <seg n="57b0302b">
              Detta tillkännagivande gav riksdagen till regeringen. Hittills
              har regeringen ignorerat detta tillkännagivande. Min fråga till
              socialministern är: När och hur tänker regeringen följa riksdagens
              vilja?
            </seg>
          </u>
          <note type="speaker" n="af2cb5e1">
            Anf. 150 Socialminister BERIT ANDNOR (s) replik:
          </note>
          <u who="berit_andnor_5e7ea1" xml:id="i-8494ea37b7428ebc-3" n="a3b2ce75">
            <seg n="82548217">
              Fru talman! Låt mig börja med den generella välfärden. Vad jag
              har förstått av de inlägg Torsten Lindström hittills har gjort,
              som också redovisas i den kristdemokratiska motionen, har han
              och hans kolleger totalt missuppfattat vad det är att prata för
              en generell välfärd. Det är inte en generell välfärd som Torsten
              Lindström pratar för, utan det är någonting annat. Det är en behovsprövad,
              selektiv välfärd som är det rättesnöre som Torsten Lindström representerar.
            </seg>
            <seg n="605da0c3">
              Att vi har barnbidrag som är lika för alla barn är en av grundbultarna
              i en välfärd för alla. Genom att inte peka ut, genom att inte
              ställa frågan och genom att inte behovspröva barnbidragen har
              vi en generell välfärd som är till för alla.
            </seg>
            <seg n="ea5e5a73">
              Den dagen vi börjar behovspröva barnbidragen börjar vi underminera
              grunden för den generella välfärden. Den dagen vi på det sättet
              börjar pröva bidrag som är till för alla leder det på sikt till
              att vi skapar förutsättningar för att de som redan har icke längre
              vill vara med och betala för dem som verkligen behöver stödet.
            </seg>
            <seg n="f7506b20">
              Det visar sig i alla undersökningar Torsten Lindström kanske
              ska ägna en del av julledigheten åt att studera detta att i länder
              som Sverige och de nordiska länderna, där vi har en generell välfärd,
              har vi de minsta klyftorna mellan olika grupper och också det
              minsta antalet fattiga.
            </seg>
            <seg n="8d5716ec">
              Just den generella välfärden gör att vi har mycket pengar att
              fördela, och det ger mest åt dem som behöver det bäst. Det är
              därför vi ska ha barnbidrag som är till för alla barn.
            </seg>
          </u>
          <note type="speaker" n="a958f78d">
            Anf. 151 TORSTEN LINDSTRÖM (kd) replik:
          </note>
          <u who="torsten_lindstrom_23373d" xml:id="i-be10044e6856e982-5" n="63c86c50">
            <seg n="c2491f38">
              Fru talman! Det var ett mycket klarläggande svar från socialministern.
              Vi vet nu att Socialdemokraterna anser att välfärd och fördelningspolitik
              är att gynna rika och fattiga på samma sätt, att dela ut pengar
              till miljonärer med lånade pengar som skuldsätter kommande generationer.
              Det var ett klarläggande från socialministern.
            </seg>
            <seg n="9021f8fd">
              Låt mig efterfråga ett klarläggande till, ett svar på min fråga
              om riksdagens vilja att skapa valfrihet och möjligheter för alla
              som vill att i större utsträckning välja sin barnomsorg. Det här
              är inte bara ett krav som riksdagen har uttalat utan också ett
              krav som har ett genuint folkligt stöd. Det har prövats i ett
              antal olika kommuner, senast i Örkelljunga, där 61,9 % röstade
              för att alla föräldrar, rika och fattiga, ska få ökade möjligheter
              till valfrihet.
            </seg>
            <seg n="beb2c8ad">
              Min fråga, fru talman, som kvarstår är: Hur tänker regeringen
              hantera den viljeyttring som riksdagen har uttalat? Vad har Berit
              Andnor för besked till alla föräldrar som vill bestämma mer? Är
              beskedet att det också på denna punkt är de ideologiska skygglapparna
              som ska styra? Är beskedet på denna punkt än en gång från Socialdemokraternas
              sida att det går bra att välja bensinmärke, men det ska inte finnas
              en reell möjlighet för alla föräldrar att välja den omsorg som
              de önskar för sina barn oavsett hur den omsorgen ser ut? Vad har
              Berit Andnor för besked att komma med till alla som undrar?
            </seg>
          </u>
          <note type="speaker" n="fa5bd8bc">
            Anf. 152 Socialminister BERIT ANDNOR (s) replik:
          </note>
          <u who="berit_andnor_5e7ea1" xml:id="i-8494ea37b7428ebc-4" n="a3b2ce75">
            <seg n="9cfe7380">
              Fru talman! Jag får rekommendera Torsten Lindström att inte bara
              ta del av internationella studier när det gäller hur klyftor och
              inkomstfördelning i samhället ser ut. Det finns också ett utmärkt
              material att ta del av i den budget som vi just nu diskuterar.
              Att diskutera fördelningspolitik, Torsten Lindström, förutsätter
              också att man verkligen analyserar de förslag som man har och
              som man lägger fram som alternativ till regeringens förslag.
            </seg>
            <seg n="facb8e49">
              Låt mig bara konstatera att den generella välfärden innebär att
              vi har klyftor som är förhållandevis små i Sverige. Genom den
              generella välfärdspolitiken har vi skapat förutsättningar för
              att ge jämlika och trygga uppväxtvillkor för alla barn. Det innebär
              att det ger mest åt dem som behöver det bäst. Det innebär också,
              Torsten Lindström, att vi genom den generella välfärdspolitiken
              skapar förutsättningar för att se till att så få människor som
              möjligt har låga inkomster i vårt samhälle.
            </seg>
            <seg n="671bbea7">
              Låt mig bara konstatera att det finns en valfrihet inom barnomsorgen.
              Barnomsorgen är en viktig del, och den ska vara till för alla.
              Den ska vara möjlig att utnyttja för alla utan att man ska behöva
              ha begränsningar till följd av att man inte har råd.
            </seg>
            <seg n="2fc8b3b2">
              Barnomsorgen tillsammans med världens bästa föräldraförsäkring
              och ett barnbidrag som tillkommer alla barn utgör en utmärkt grund
              för barnfamiljerna just att kunna välja utifrån de olika förutsättningar
              och de olika behov man har. Det är en modern familjepolitik som
              är mycket uppskattad bland barnfamiljerna, och den ger en verklig
              valfrihet för alla barnfamiljer, inte bara de som har de goda
              inkomsterna.
            </seg>
          </u>
          <note type="speaker" n="f801a505">
            Anf. 153 ANNIKA QARLSSON (c) replik:
          </note>
          <u who="annika_qarlsson_6d41d7" xml:id="i-540a48270d724070-3" n="c1d6e076">
            <seg n="b8a27140">
              Fru talman! Det är ett hett område, och det är mycket som rör
              sig. Det är många utredningar och arbeten som är på gång inom
              området, och vi ser fram emot dem med stor spänning.
            </seg>
            <seg n="94618581">
              I ditt anförande är det mycket ekonomi och pengar. Självklart
              har det en avgörande betydelse för hur familjesituationen ser
              ut. Precis som jag sade till Kerstin Karlstedt tidigare tror jag
              att vi har samma mål fast vi ser lite olika vägar att ta oss fram
              till målet trygga barn och föräldrar som kan styra över sin vardag.
            </seg>
            <seg n="3412e26c">
              Bekymret i dag är barnens hälsa. Det finns oroande tecken på
              många håll, både bland de mindre barnen och bland tonåringarna.
              Den största ökningen av förtidspensionärer finns i de yngsta åldrarna.
              Det är signaler om att något går i fel riktning. Anledningen till
              att jag tar upp detta i dag i denna debatt som handlar mer om
              ekonomiska styrmedel och familjepolitik beror på att detta har
              en så stor betydelse för vardagen för de barn som växer upp i
              dag. Jag ser att det finns kopplingar till de olika reformer som
              har skett under de senaste åren. Jag skulle bli förvånad om socialministern
              höll med mig.
            </seg>
            <seg n="478e396e">
              Men vi kräver också från Centerpartiet att man ska göra en översyn
              av vilka orsaker som ligger bakom ökningen av ohälsotalen bland
              barn. Även om vi har olika politiska uppfattningar om vad orsaken
              är borde det ändå finnas ett gemensamt intresse att få en bra
              kunskapsgrund att utgå från.
            </seg>
          </u>
          <note type="speaker" n="0f485436">
            Anf. 154 Socialminister BERIT ANDNOR (s) replik:
          </note>
          <u who="berit_andnor_5e7ea1" xml:id="i-8494ea37b7428ebc-5" n="a3b2ce75">
            <seg n="95ec4016">
              Fru talman! Mycket av inriktningen i mitt anförande hänger ihop
              med att vi just nu diskuterar den ekonomiska familjepolitiken.
              Det är det som finns inom utgiftsområde 12.
            </seg>
            <seg n="d4436873">
              Jag känner också stor oro för barns och ungdomars psykiska hälsa.
              Vad Annika Qarlsson säger om kunskap är viktigt. Vi ska verkligen
              veta hur situationen är. Jag upplever att det finns mycket tyckande
              och att man kanske uttalar sig utifrån en obefintlig kunskapsgrund.
              Det är också bakgrunden till varför regeringen har tagit initiativ
              till och dragit i gång ett mycket stort projekt. Jag vet att det
              kommer att redovisas innan årsskiftet. Socialstyrelsen har fått
              i uppdrag att återkommande undersöka barns och ungdomars psykiska
              hälsa så att vi verkligen får en bra kunskap om hur hälsoläget
              ser ut men också en fördjupad kunskap om vad det är som orsakar
              den ohälsa vi kan se. Det är också viktigt att kunna göra den
              typen av undersökningar under en längre tidsrymd. Det är ambitionen.
              Jag ser fram emot den redovisningen. Den kan ge en mycket viktig
              kunskap till oss som sitter här men kanske framför allt till dem
              som arbetar med barn och unga. Det handlar mycket om att ta vara
              på den kunskap vi kan få fram och omsätta den i olika typer av
              åtgärder och aktiviteter.
            </seg>
            <seg n="cb4c131e">
              Det är också viktigt med föräldrastödet. Även där väntar jag
              på en rapport från Folkhälsoinstitutet. Vi ska på ett bättre sätt
              än tidigare kunna stödja föräldrar i det många gånger svåra uppdrag
              de har som föräldrar, inte bara när barnen är små utan också när
              de blir lite större.
            </seg>
          </u>
          <note type="speaker" n="573b0c49">
            Anf. 155 ANNIKA QARLSSON (c) replik:
          </note>
          <u who="annika_qarlsson_6d41d7" xml:id="i-540a48270d724070-4" n="c1d6e076">
            <seg n="fddff80a">
              Fru talman! Det låter positivt. Jag ser fram emot även det arbetet.
            </seg>
            <seg n="4150a252">
              I fråga om maxtaxan måste jag få koppla tillbaka till tidigare
              replikskiften. Jag blir lite full i skratt. Maxtaxan är fördelningspolitiskt
              rätt och den ska vara riktad till dem som bäst behöver den. Det
              finns åsikter att nu ges mest till dem med de lägsta inkomsterna.
              Det är väl tur att vi ger så mycket till dem så att de får råd
              att betala världens högsta skatter. Det är också något vi är duktiga
              på i Sverige.
            </seg>
            <seg n="8155bd1a">
              Har man någon gång haft en fundering på att se över maxtaxans
              effekter? Det är otroligt stora pengar som läggs in. Du talar
              om att det inte ska vara ett selektivt bidragsgivande och så vidare.
              Men i det här finns familjer som faktiskt fick en ökad kostnad
              den dag maxtaxan infördes, och det finns familjer som har tjänat
              stora pengar på den. Jag har fortfarande svårt att se hur Socialdemokraterna
              kan vara stolta över förslaget. Kan du hjälpa mig?
            </seg>
          </u>
          <note type="speaker" n="2ee77838">
            Anf. 156 Socialminister BERIT ANDNOR (s) replik:
          </note>
          <u who="berit_andnor_5e7ea1" xml:id="i-8494ea37b7428ebc-6" n="a3b2ce75">
            <seg n="b0566321">
              Fru talman! Annika Qarlsson och jag har diskuterat det här förut.
              Först och främst handlar det om synen på välfärden. Ser man den
              som en gåva eller rättighet? Det handlar också om hur man ser
              på hur välfärden ska byggas upp. Ska den vara något som är till
              för alla eller ska den vara behovsprövad, ett selektivt välfärdssystem?
            </seg>
            <seg n="959313f9">
              Vi har valt att skapa ett samhälle där vi utgår från att vi ska
              ha ett välfärdssystem som omfattar alla. Det som är finessen och
              är det absolut bästa med detta val är att om vi jämför hur den
              modellen fungerar med hur andra länder har valt att göra vi har
              faktiskt facit och kan jämföra kan vi konstatera att just i och
              med att detta omfattar alla ger den mest åt dem som behöver den
              bäst.
            </seg>
            <seg n="d1e23b5c">
              Maxtaxan är en fantastiskt fin reform som vi har genomfört inom
              barnomsorgen. Vi följer den mycket noga. Vi har återkommande rapportering
              i denna fråga från Skolverkets sida. Vi kan konstatera att den
              fungerar alldeles utmärkt på de allra flesta håll. Den har inte
              heller lett till och det vet jag att Annika Qarlsson funderar
              över då och då att tiden för barnen har ökat inom barnomsorgen.
              Så är det inte. Det visar den uppföljning vi har tagit del av.
            </seg>
            <seg n="f14a0a8a">
              Målet för mig som socialdemokrat är att se detta som ett steg
              på vägen. Likväl som vi har en skola utan avgifter är det också
              en vision för mig att kunna ha en förskola som inte heller har
              några avgifter. Det är bra för barnen, och det är bra för barnfamiljerna.
              Om det är bra för barnfamiljernas ekonomi och möjligheten för
              alla barn att få en bra barnomsorg ger det också bra uppväxtvillkor
              för våra barn.
            </seg>
          </u>
          <note type="speaker" n="efdf135c">
            Anf. 157 SOLVEIG HELLQUIST (fp) replik:
          </note>
          <u who="solveig_hellquist_a388d2" xml:id="i-08a1dcb5b4af1b6b-3" n="cfad32cc">
            <seg n="dba989a0">
              Fru talman! När jag lyssnar på socialministern låter allt bra.
              Socialdemokraterna och vi liberaler är också ense om vissa saker.
              Det gäller barnbidraget, och vi har länge velat ha ett höjt tak
              i föräldraförsäkringen.
            </seg>
            <seg n="3b1928a2">
              När jag sitter här och tänker att det här är helt enastående
              måste jag ändå ruska om mig själv och tänka på vad jag ser i verkligheten.
              Då är jag lite grann inne på Annika Qarlssons erfarenheter, det
              vill säga att många barn och föräldrar inte mår så bra. Det är
              stressigt och besvärligt.
            </seg>
            <seg n="5a66b993">
              Då har vi till exempel frågan om maxtaxan. Jag gjorde ett besök
              i en hemkommun i Västernorrland för något år sedan. Där lyfte
              man fram att barnen var där upp till 50 timmar i veckan på grund
              av att människor jobbar heltid och har resor till jobbet. Det
              handlade om små barn.
            </seg>
            <seg n="3882b3ce">
              Även om man inrättar bra system måste man alltid ha ett kritiskt
              öga och följa upp så att man uppmärksammar att maxtaxan inte har
              varit bra för alla barn.
            </seg>
          </u>
          <note type="speaker" n="486a75fd">
            Anf. 158 Socialminister BERIT ANDNOR (s) replik:
          </note>
          <u who="berit_andnor_5e7ea1" xml:id="i-8494ea37b7428ebc-7" n="a3b2ce75">
            <seg n="831f5597">
              Fru talman! Det är klart att man ska vara ständigt beredd att
              ompröva och följa upp de reformer som görs eller den politik man
              för. Jag delar den uppfattningen. Det är också anledningen till
              att Skolverket har uppdraget att följa upp hur genomförandet av
              maxtaxan har skett. Vad har vistelsetiden inneburit för barnen?
              Men det gäller också antalet barn och kvaliteten i barnomsorgen.
              Det är också bakgrunden till varför vi inte nöjer oss med att
              bara införa maxtaxan utan dessutom också har infört särskilda
              resurser för att höja kvaliteten. Vi avser att i budgeten förstärka
              inom barnomsorgen så att det blir mer personal i barnomsorgen
              så att barngrupperna kan minska. Det är viktigt.
            </seg>
            <seg n="779e889d">
              Vi kan konstatera att den familjepolitik vi har, som ju samverkar
              i sina olika delar, som består av föräldraförsäkringen, bra barnomsorg
              för alla barn och barnbidraget, skapar en god grund för våra barnfamiljer
              och våra barn att leva ett bra liv. Det är viktigt att ha möjlighet
              att göra de val man behöver göra. Barnfamiljerna och barnen ser
              olika ut. Det finns olika behov och förutsättningar. Det handlar
              om att ha en flexibilitet i systemet som gör det möjligt att kunna
              göra de valen. Maxtaxan är ett exempel på detta. Det fanns kommuner
              där man hade för höga avgifter, vilket innebar att det fanns de
              som hade låga inkomster som inte hade råd med barnomsorg. Det
              tycker jag var en orättvisa som det var väldigt viktigt att göra
              någonting åt. För mig som socialdemokrat är det en självklarhet.
            </seg>
            <seg n="e1358d76">
              Jag tycker att maxtaxan har fungerat bra, för den har ökat möjligheterna
              för alla barnfamiljer att ha en bra barnomsorg.
            </seg>
          </u>
          <note type="speaker" n="c0b369a4">
            Anf. 159 SOLVEIG HELLQUIST (fp) replik:
          </note>
          <u who="solveig_hellquist_a388d2" xml:id="i-08a1dcb5b4af1b6b-4" n="cfad32cc">
            <seg n="66cac478">
              Fru talman! Jag tackar för svaret och har inte något att tillägga
              i det ämnet.
            </seg>
          </u>
          <note type="speaker" n="50b02b8d">
            Anf. 160 CECILIA MAGNUSSON (m):
          </note>
          <u who="cecilia_magnusson_cecd49" xml:id="i-926ccab33508a6f7-0" n="6b8d86b8">
            <seg n="ddc68ec0">
              Fru talman, riksdagskolleger i socialförsäkringsutskottet och
              socialministern! Det är jättetrevligt att Berit Andnor är här.
            </seg>
            <seg n="82f33591">
              Även om det är en väldigt liten fråga som jag nu ska ta upp,
              fru talman, är det en fråga som är oerhört viktig för dem som
              kan ha nytta av att den blir löst. När jag lyssnade på Berit Andnors
              anförande använde hon uttryck som att föräldraförsäkringen ska
              skapa handlingsutrymme, ska vara flexibel och ge trygghet och
              rättvisa. Det är precis det som jag och Anita Sidén vill åstadkomma
              med vår motion skapa rättvisa för en liten grupp människor som
              har ett jättestort problem.
            </seg>
            <seg n="8cb10aaf">
              De fina orden solidaritet och rättvisa klingar väldigt tomt när
              man ser hur utskottet har behandlat vår motion. För mig som moderat
              är huvudsaken att samhällets skyddsnät finns för dem som verkligen
              behöver det, inte för alla oavsett om man har behov av det eller
              inte. Vår motion visar på ett problem som drabbar väldigt få,
              men för dem är det en jätteviktig fråga.
            </seg>
            <seg n="d99efe30">
              Om riksdagen skulle bifalla motionen skulle det stärka en särskilt
              utsatt grupp av ensamstående föräldrar som redan nu är utsatt.
              Majoriteten säger sig särskilt vilja skydda denna grupp men gör
              tvärtom i sitt betänkande. Jag ska, fru talman, exemplifiera vad
              det handlar om, som är lite svårt och tekniskt.
            </seg>
            <seg n="787b2811">
              Detta kan drabba en kvinna med ett nyfött barn. Hon kan ha fler
              barn, men det nyfödda barnet är det centrala. Hon är själv svårt
              lungsjuk, och hennes läkare är tvungen att sjukskriva henne. Hon
              kan inte ta hand om sitt nyfödda barn. Det finns ingen annan förälder
              till barnet eftersom kvinnans make dog under hennes graviditet,
              och kvinnan kan inte få någon hjälp.
            </seg>
            <seg n="3488e05c">
              Vi framhåller i vår motion, som samtliga borgerliga partier har
              ställt sig bakom, att försäkringsskyddet här måste förstärkas.
              Det finns en regel, den så kallade 240-dagarsregeln, som tillämpas
              vid vård av sjukt barn och som förhindrar att man samtidigt ska
              kunna uppbära två socialförsäkringsförmåner. Men nu är det ju
              inte fråga om vård av sjukt barn utan om vård av sjuk förälder.
              Det som vi vill införa är en möjlighet att överföra tillfällig
              föräldrapenning till någon annan som tar hand om barnet. Vi vill
              få denna möjlighet införd under förutsättning att det finns läkarintyg
              på att i det här fallet modern men det kan lika gärna vara fadern
              inte tillgodogör sig två ersättningar samtidigt.
            </seg>
            <seg n="e441e32e">
              I betänkandet skriver majoriteten, vilket jag tycker att det
              är skamligt att behöva läsa upp:
            </seg>
            <seg n="f6c821ca">
              I detta sammanhang vill utskottet fästa uppmärksamhet på att
              för en förälder som uppbär föräldrapenning för ett barn som är
              yngre än 240 dagar är det under pågående föräldraledighet möjligt
              att byta ut föräldrapenningen mot sjukpenning, om förmågan att
              vårda barnet är nedsatt på grund av sjukdom. Därmed kan en annan
              förälder eller därmed likställd få föräldrapenning för att ta
              hand om barnet.
            </seg>
            <seg n="80fa9728">
              Men vi pekar ju just på att det inte finns någon annan förälder
              och därför inte heller något skyddsnät. Vad menar majoriteten?
              Ska socialen omhänderta barnet? Det är ju den enda möjlighet som
              återstår.
            </seg>
            <seg n="2ae9c735">
              Det var synd att Berit Andnor nu gick ut. Hon satt nämligen i
              socialförsäkringsutskottet när Ingela Thalén var socialminister
              och införde möjligheten till utvidgning av rätten till tillfällig
              föräldrapenning. Då framhölls i klartext att det finns skäl att
              vidga möjligheten för rätt till tillfällig föräldrapenning till
              allmän försäkran att gälla även i de fall föräldern på grund av
              egen sjukdom eller smitta varken kan förvärvsarbeta eller vårda
              barnet.
            </seg>
            <seg n="ad8453f1">
              Regeringen har alltså själv sagt att den här möjligheten ska
              finnas. I den promemoria som låg till grund för propositionen,
              fru talman, anfördes:
            </seg>
            <seg n="ad3a9358">
              Det kan inte anses rimligt att en förälder som själv är sjuk
              eller smittad på sådant sätt att han eller hon inte kan vårda
              sitt sjuka barn ändå i vissa situationer blir nödsakad att göra
              detta.
            </seg>
            <seg n="cd532a49">
              Det är inte rimligt. Men skulle någon i majoriteten kunna tala
              om för mig varför man avstyrker denna motion? Varför i hela fridens
              namn gör man detta? Man argumenterar inte för att regeln ska vara
              kvar. Jag skulle vara tacksam för ett besked.
            </seg>
            <seg n="d3c51074">
              Till sist, fru talman, har det här berättats om den utredning
              om föräldraförsäkring som pågår. Denna utredning har inte ens
              fått uppdraget att titta på denna brist i skyddsnätet. Jag skulle
              också gärna vilja få besked i den frågan.
            </seg>
          </u>
          <note n="76b934f1">
            Med dessa ord yrkar jag bifall till reservation nr 72 under punkten
            77.
          </note>
          <note type="speaker" n="9d8df862">
            Anf. 161 KERSTIN KRISTIANSSON KARLSTEDT (s) replik:
          </note>
          <u who="kerstin_kristiansson_karlstedt_f0e100" xml:id="i-f724757649bd69e5-9" n="d8cf1219">
            <seg n="78ef8c12">
              Fru talman! Eftersom socialministern hunnit gå känner jag mig
              föranledd att svara på Cecilia Magnussons fråga. Denna fråga föranledde
              en ganska stor diskussion i utskottet, och jag förutsätter att
              Cecilia Magnusson av sin partivän Anita Sidén, som är medmotionär,
              fått veta detta.
            </seg>
            <seg n="3075a7ce">
              Diskussionerna rörde sig just omkring det som nu har tagits upp.
              Det rör sig naturligtvis om ett problem, dock inte om något stort
              problem, precis som Cecilia Magnusson säger. Oavsett vad som står
              i betänkandet är det så att det just nu pågår en väldigt bred
              översyn av föräldraförsäkringen. Vi hade som ledstjärna att just
              den här frågan också skulle tas upp i det sammanhanget.
            </seg>
            <seg n="1a223c94">
              Det är som sagt inte något jätteproblem, men det förutsätts att
              vid den breda översynen ska alla frågor tas upp och penetreras.
            </seg>
          </u>
          <note type="speaker" n="c544d24c">
            Anf. 162 CECILIA MAGNUSSON (m) replik:
          </note>
          <u who="cecilia_magnusson_cecd49" xml:id="i-926ccab33508a6f7-1" n="6b8d86b8">
            <seg n="d67d3798">
              Fru talman! Tack för svaret från majoriteten. Jag skulle gärna
              vilja få en garanti från majoriteten att den här frågan tas upp
              i föräldraförsäkringsöversynen. Finns detta med i dess direktiv?
              Jag har inte kunnat hitta det, och jag skulle ha varit tacksam
              om majoriteten i så fall i sin skrivning åtminstone hade uppgivit
              att den förutsätter att detta tas upp i denna översyn. Då skulle
              frågan i alla fall bli föremål för en utredning. Så har jag inte
              tolkat de direktiv som finns, och jag skulle vara jättetacksam
              om det kommer fram förslag till beslut här i kammaren om detta.
            </seg>
            <seg n="642ae2ae">
              Jag kan inte förstå hur man från majoritetens sida agerar när
              vi pekar på ett problem som man säger sig vara medveten om och
              borde komma till rätta med.
            </seg>
            <seg n="f281762d">
              Jag har informerat utskottets ordförande om hur propositionen
              såg ut och att man inte talar om begränsningsregeln om 240 dagar.
              I den promemoria som låg till grund för propositionen talas det
              inte heller om att det skulle vara någon begränsningsregel. Varför
              ska vi inte låta en särskilt utsatt grupp få något skyddsnät i
              en prekär situation? Det handlar om väldigt få tillfällen. Man
              beräknar att det inte ens är 1 % av de tillfälliga föräldraförsäkringsdagar
              som tas ut per år som skulle utnyttjas i detta fall, alltså ingen
              kostnad alls. Vilka är problemen?
            </seg>
          </u>
          <note n="5dffa6b9">
            Överläggningen var härmed avslutad.
          </note>
          <note n="024006c7">
            13 § Bostadsersättning för asylsökande
          </note>
          <note n="72e4e399">
            Föredrogs
          </note>
          <note type="speaker" n="87276fc8">
            Anf. 163 MAURICIO ROJAS (fp):
          </note>
          <u who="mauricio_rojas_02ffb5" xml:id="i-6d369297e6cf1ff2-0" n="32b93c54">
            <seg n="95139fda">
              Fru talman! Jag ställer mig givetvis bakom Folkpartiets reservation
              nr 4 men vill yrka bifall bara till reservation nr 1.
            </seg>
            <seg n="dd9ffc7a">
              Fru talman! Folkpartiet kommer att rösta emot Socialdemokraternas
              och Moderaternas förslag om att nu och som en isolerad åtgärd
              slopa bidraget till eget boende, det så kallade EBO-bidraget.
              Det är hela asylprocessen och systemet för mottagande av asylsökande
              som måste göras om, inte bara det som gäller boendeformerna.
            </seg>
            <seg n="aa9c354e">
              Vi trodde att Moderaterna var överens med oss om detta, särskilt
              efter Riksrevisionens svidande kritik av Migrationsverket, men
              vi hade fel. Tack vare Moderaterna har nu regeringen fått en möjlighet
              att inte bara splittra i asylfrågan på ett oacceptabelt sätt utan
              också splittra den kompakta opposition som i riksdagen har funnits
              mot socialdemokratins så förkastliga flyktingpolitik. På det viset
              kommer regeringen att kunna skörda sin första flyktingpolitiska
              framgång på länge. Synd!
            </seg>
            <seg n="d8ebebd8">
              Moderaterna vill få oss att tro att de har vunnit en seger i
              EBO-frågan och fått Socialdemokraterna att anamma de moderata
              förslagen. Det stämmer inte. Sanningen är att Moderaterna valde
              att lägga fram ett förslag som ligger så nära regeringens som
              möjligt. Vi kan kanske kalla det för en blåkopia av regeringens
              förslag, men med ett dekorativt undantag att några få flyktingar
              som väljer eget boende, de som får ett jobb, ska kunna behålla
              bidraget. På detta sätt har Moderaterna blivit socialdemokratins
              fikonlöv i EBO-frågan.
            </seg>
            <seg n="5ff88036">
              Fru talman! Folkpartiets nej till det socialdemokratisk-moderata
              förslaget grundar sig inte minst på de stora brister som präglar
              själva förslaget. Vad den socialdemokratisk-moderata alliansen
              föreslår löser inte ens de problem som man säger sig vilja åtgärda,
              det vill säga de negativa effekterna av en stor inflyttning av
              asylsökande till kommuner och bostadsområden som redan präglas
              av stora segregationsproblem. Enligt regeringens beräkningar kommer
              inte mer än 10 % av de asylsökande som har valt eget boende att
              flytta till anläggningsboende om bidraget dras in. I propositionen
              erkänner regeringen att förslaget får en marginell effekt på andelen
              asylsökande i eget boende.
            </seg>
            <seg n="d2347f52">
              Så är det. Situationen kommer inte att nämnvärt förändras i utanförskapets
              Sverige genom slopandet av EBO-bidraget. Det kommer inte att hjälpa
              Malmö, Göteborg, Botkyrka eller Södertälje, utan bara göra några
              redan fattiga och utsatta människor ännu fattigare och mer utsatta.
              Det är kontentan av Socialdemokraternas förslag. Det är så solidaritet
              stavas i dag av socialdemokratin.
            </seg>
            <seg n="181018b1">
              Fru talman! Regeringens förslag var med andra ord från första
              början ett slag i luften, en renodlad populistisk bluff som i
              praktiken inte leder till någon förbättring av dagens integrationsproblem
              utan enbart förvärrar situationen för redan utsatta människor.
              Det är denna grymma bluff som Moderaterna har valt att legitimera
              och göra lite mer klädsam.
            </seg>
            <seg n="b05fdb94">
              Folkpartiets nej till det socialdemokratisk-moderata förslaget
              innebär inte att vi vill behålla EBO-bidraget. Bidraget för eget
              boende var rätt tänkt, men i en verklighet som för många flyktingar
              och andra nyinvandrade personer alltmer kommit att präglas av
              segregation och utanförskap blev det fel. En misslyckad integrationspolitik
              har lett till en ohållbar situation på många håll i Sverige. Detta
              har vi i Folkpartiet nyligen kartlagt i vår rapport Utanförskapets
              karta .
            </seg>
            <seg n="c49a4fb7">
              I det sammanhanget har systemet med eget boende bidragit till
              att förvärra en svårhanterlig segregationsproblematik, men vi
              vill betona att huvudorsaken till de stora integrationsproblem
              som Sverige brottas med inte är några tusentals EBO-flyktingar.
              I den offentliga debatten finns det, inte minst från socialdemokratiskt
              håll, en obehaglig tendens att göra dessa redan utsatta människor
              till syndabockar för den katastrofalt misslyckade integrationspolitiken
              som socialdemokratin bär skulden för.
            </seg>
            <seg n="c8b98140">
              Fru talman! En förändring av de asylsökandes boendeformer behövs,
              men inte som en isolerad åtgärd och ännu mindre som ett slag i
              luften. I samband med en övergripande förändring av asylprocessen
              och mottagningssystemet ser Folkpartiet gärna att villkoren för
              de asylsökandes boendeformer reformeras och att dagens EBO-bidrag
              avskaffas.
            </seg>
            <seg n="73447c93">
              Vi vill ersätta EBO-bidraget med ett system som ger starka incitament
              att arbeta och kopplar ihop rätten till eget boende med förmågan
              att försörja sig genom eget arbete. Därför har vi lagt fram följande
              förslag för ett reformerat asylmottagande:
            </seg>
            <seg n="99e14376">
              Fru talman! Det är så vi liberaler vill förändra asylmottagandet
              och boendeformerna för de asylsökande. Vi går inte med på delreformer
              av ett ruttet system och ännu mindre på en populistisk bluff av
              den typ som alliansen mellan socialdemokrater och moderater i
              morgon kommer att driva igenom i Sveriges riksdag.
            </seg>
          </u>
          <note type="speaker" n="c8534ae8">
            Anf. 164 SVEN BRUS (kd):
          </note>
          <u who="sven_brus_ffd953" xml:id="i-89872a7805a59714-12" n="11de7d98">
            <seg n="2e7d9ea3">
              Fru talman! Jag står självfallet bakom alla våra reservationer
              men yrkar bifall bara till reservation 1.
            </seg>
            <seg n="26d02bb9">
              Kristdemokraterna avvisar regeringens förslag om att slopa bostadsersättningen
              för eget boende för asylsökande. Vi är inte heller beredda att
              stödja det modifierade förslag som har tagits fram genom att tillmötesgå
              några moderata motionskrav. Genom den här eftergiften till Moderaterna
              har regeringen undvikit ännu ett i raden av nederlag här i kammaren
              på detta politikområde. Den principiella invändningen till förslaget
              från vår sida är att rätten att välja sitt boende inskränks. Förslaget
              präglas dessutom av det typiska omhändertagandeperspektiv där
              individen helst ska bo på en anläggning som anvisas av myndigheterna.
            </seg>
            <seg n="3e2d6278">
              Vi anser att möjligheten till eget boende för asylsökande är
              viktig, principiellt och i praktiken, detta bland annat för att
              den enskilde ska kunna få socialt stöd, kontakt och hjälp av släkt,
              vänner och landsmän under den första svåra tiden i Sverige. Det
              är ett behov som faktiskt är högst mänskligt. Att hälften av alla
              asylsökande också väljer det egna boendet talar sitt tydliga språk.
            </seg>
            <seg n="0f8b3cd8">
              En utredning kallad Etablering i Sverige möjligheter och ansvar
              för individ och samhälle genomförde i samarbete med Migrationsverket
              en enkätundersökning bland personer med eget boende. Där visade
              det sig att de flesta är nöjda med den boendeformen. De positiva
              omdömena dominerar, detta trots en ofta påtaglig trångboddhet.
            </seg>
            <seg n="dbe74a62">
              I ett forskningsprojekt kallat Hälsofrämjande introduktion sägs
              att en av de faktorer som främjar hälsa och välbefinnande är att
              man kan påverka sin livssituation. Här ingår bland annat att kunna
              välja sitt boende. Därför ska valet av eget boende inte bestraffas
              på det sätt som blir effekten av regeringens förslag.
            </seg>
            <seg n="7a242d0a">
              Enligt den utredning som jag har relaterat till överväger alltså
              fördelarna med eget boende de nackdelar som förvisso finns. Problemen
              finns kanske särskilt i vissa storstadsområden. Integrationsverket
              instämmer i omdömet och menar att merparten av de nackdelar som
              finns i det egna boendet också finns på flyktingförläggningarna.
              Även om flera kommuner har riktat stark kritik mot systemet med
              eget boende har man, enligt Integrationsverkets undersökning bland
              storstadskommunerna, inte kunnat styrka det påståendet med vare
              sig statistik, undersökningar eller annat material.
            </seg>
            <seg n="89dc4f98">
              Det finns inget som visar att de problem som kommunerna beskriver
              kan härledas direkt till det egna boendet för asylsökande. Inte
              heller den nämnda utredningen finner belägg för den problembeskrivning
              av eget boende som vissa kommuner tar upp utan säger: Utredningen
              tvingas emellertid konstatera att varken brevförfrågan till kommunerna
              eller enkätundersökningen har givit något underlag för att dra
              slutsatsen att problemen är av stor eller alarmerande omfattning.
            </seg>
            <seg n="a53e624a">
              Utskottet har uppvaktats av Malmö stad med en beskrivning av
              de problem som man ser där av det egna boendet. Låt mig få säga
              att jag har stor respekt för Malmös problembeskrivning men menar
              ändå att den inte kan läggas till grund för ett ställningstagande
              som gäller hela landet.
            </seg>
            <seg n="5420a548">
              Regeringen menar att man genom förslaget vill värna de människor
              som i dag väljer eget boende. Det gör man alltså genom att öka
              incitamenten för dem att bo på flyktingförläggning. En sådan målsättning
              ter sig högst tveksam när man kan se att många av de problem som
              man förknippar med eget boende återfinns i anläggningsboendet.
            </seg>
            <seg n="e7ef3573">
              Segregation och trångboddhet är knappast frågor som man löser
              genom att försvåra situationen och begränsa möjligheterna för
              en grupp individer. Det grundläggande problemet till social segregation
              och utsatthet bland flyktingar är givetvis de alltför långa handläggningstiderna,
              den generellt svåra bostadssituationen och stelbenta och krångliga
              regler för arbete. Här har den socialdemokratiska integrationspolitiken
              misslyckats. Lösningen på dagens problem är kortare handläggningstider,
              fler bostäder med olika bebyggelse- och upplåtelseformer och utrensning
              av byråkratiska och stelbenta regler och hinder för att snabbt
              få tillgång till arbetsmarknaden.
            </seg>
            <seg n="5b76c73b">
              Vem vill bli kommunplacerad? Den svenska flyktingpolitiken har
              i dag ett drag av planekonomi som leder till oönskade konsekvenser.
              Flyttströmmar av svenskar inom landet till storstadsområdena är
              för närvarande större än invandringen av asylsökande. Kommunerna
              i exempelvis Helsingforssområdet har ingen möjlighet att tacka
              nej till norrlänningar som får jobb i området. Lyckas de hitta
              en bostad får de förstås bosätta sig var de önskar. Varför ska
              inte samma grundregel gälla för en flykting?
            </seg>
            <seg n="8bf49efc">
              Om man i längden ska kunna upprätthålla en solidarisk flyktingpolitik
              kan inte andra regler få gälla för flyktingar än för till exempel
              norrlänningar som flyttar till Helsingfors. Flyktingmottagningen
              måste därför bli regional i stället för kommunal. När en asylsökande
              får uppehållstillstånd borde han eller hon få ett eget huvudansvar
              för att hitta ett jobb och en bostad som är tillräckligt stor
              för familjen.
            </seg>
            <seg n="1054dfff">
              Givetvis krävs hjälp av någon myndighet med grundlig information
              om var i regionen som det finns jobb och var det finns bostäder.
              Det är dock den nyanlända som själv bestämmer var han eller hon
              slutligen vill bosätta sig.
            </seg>
            <seg n="f41cd310">
              Det finns tre forskningsrapporter om invandrare i Sverige som
              har visat att den nuvarande placeringspolitiken har varit negativ
              för dem som utsatts för den. De som placerats i en kommun fick
              lägre inkomster och blev mer socialbidragsberoende än de annars
              skulle ha blivit. Forskarna beräknar att inkomsterna för dessa
              människor var 25 % lägre och beroendet av socialbidrag var 40
              % högre än det skulle ha varit utan denna styrande politik.
            </seg>
            <seg n="f399d59f">
              Kristdemokraterna anser att varje kommun med jämna mellanrum
              ska ordna introduktionsmöten för alla nyinflyttade, såväl svenskar
              som nyanlända invandrare. Där ska man kunna få information om
              kommunen, företagandet, föreningarna, svenskundervisningen med
              mera. Vi måste förbättra mötet med Sverige. I stället för dagens
              ensidiga kontakt med myndigheter behöver vi ha fler som engagerar
              sig frivilligt för att på olika sätt hjälpa nyanlända invandrare
              in i det svenska samhället. Detta är positivt för båda parter.
              Varje nyinflyttad bör erbjudas en kontaktfamilj på orten. Kommunerna
              bör ta hjälp av föreningar och organisationer för att aktivt rekrytera
              kontaktfamiljer. Kommunerna bör arbeta även med andra former av
              frivilliginsatser. Ett lyckat exempel är försöken i Helsingfors
              med personliga guider som hjälper flyktingar in i det svenska
              samhället, så kallade flyktingguider. Det förslaget har fallit
              väl ut, och många har visat intresse för att hjälpa till.
            </seg>
            <seg n="13063dd9">
              Med dessa exempel har jag velat peka på ett annat förhållningssätt
              än det som regeringen anlägger när man lägger fram detta förslag
              om att begränsa möjligheterna till EBO.
            </seg>
            <seg n="be7be7f2">
              Integrationspolitiken måste gå från omhändertagande till att
              visa tilltro till individens förmåga. Det gäller att stödja i
              stället för att styra. Och detta gäller naturligtvis också boendet.
            </seg>
          </u>
          <note n="49742235">
            Jag yrkar bifall till reservation 1.
          </note>
          <note type="speaker" n="b5815140">
            Anf. 165 KALLE LARSSON (v):
          </note>
          <u who="kalle_larsson_17fa7c" xml:id="i-c10a494984567cab-6" n="d466f152">
            <seg n="dfd212fa">
              Fru talman! Som några har noterat har klimatet i svensk flyktingpolitik
              hårdnat alltmer, och i samma takt har också rättssäkerheten för
              asylsökande försämrats. Det vi i dag diskuterar förslaget att
              begränsa möjligheterna till eget boende för asylsökande är bara
              ett ytterligare i raden av restriktiva och repressiva förslag
              som regeringen har släpat till riksdagen under de senaste åren.
              Det ligger helt i linje med förslag som utökat transportörsansvar
              och sänkt dagersättning till asylsökande och är en del av regeringens
              alltmer hårdhänta tag mot flyktingar.
            </seg>
            <seg n="c8ed11cc">
              I budgeten för 2005 påstår regeringen sig spara 65 miljoner kronor
              genom att avskaffa asylsökandes bostadsersättning vid eget boende.
              Den här påstådda besparingen bygger på ett antagande om att bara
              en liten del av dem som bor i eget boende skulle flytta tillbaka
              till anläggningar. Om det skulle visa sig vara felaktigt skulle
              det kosta mer än vad det gör i dag. Men det är inte det avgörande.
            </seg>
            <seg n="8364dd45">
              Vi vill ha en situation för dem som kommer till vårt land och
              söker asyl som är människovärdig, som är värdig för människor.
              Det är dessvärre inte vad det här förslaget handlar om. Vi avvisar,
              och det har vi klargjort med all önskvärd tydlighet, den skrivning
              som finns i budgetpropositionen, eftersom den skrevs in efter
              det att förhandlingarna mellan våra partier var avslutade. Man
              fortsatte att skriva efter det att man hade tagit i hand på en
              budgetöverenskommelse.
            </seg>
            <seg n="98faef9d">
              Fru talman! I dag diskuterar vi själva innehållet i förslaget.
              Vi ser ett exempel på hur Moderaterna återigen gör återfall till
              en inhuman politik genom det som Mauricio Rojas träffande kallade
              för en blå kopia. Dessutom kryddar man det lite extra genom att
              sprida fördomar om att asylsökande inte har någon lust att arbeta.
              Låt mig ta den diskussionen vid tillfälle, också med Mauricio
              Rojas.
            </seg>
            <seg n="48474597">
              Låt oss komma ihåg någonting om historien. Lagen om eget boende
              infördes 1994 för att stimulera boende utanför Migrationsverkets
              anläggningsboende. Det var avsevärt billigare för staten. Det
              innebar också att människor fick en möjlighet att bo hos släktingar
              eller i delar av landet där det inte fanns anläggningar. En del
              människor har på det sättet haft möjlighet att komma in i samhället
              på ett annat sätt än vad de annars hade haft. Låt oss också minnas
              de människorna i den diskussion om problem som hela tiden återkommer
              så fort man talar om människor från andra länder.
            </seg>
            <seg n="a5a8b097">
              Fru talman! Sociala problem löser man inte genom att man lyfter
              ut en grupp från ett bostadsområde. Att försöka begränsa möjligheten
              till eget boende löser inga problem vare sig med segregation eller
              trångboddhet. Det är dessutom en slutsats som vi i Vänsterpartiet
              delar förutom med partier här också med Diskrimineringsombudsmannen,
              Barnombudsmannen och Svenska ESF-rådet.
            </seg>
            <seg n="54737aed">
              Vi vet nämligen att asylsökande inte generellt sett skulle få
              en bättre social situation om de bodde på en flyktingförläggning.
              Man ska komma ihåg att det finns skrämmande exempel på trångboddhet
              just på anläggningsboendena. Jag har själv besökt anläggningar
              där det bor två familjer med runt tio personer i en mycket liten
              tvårumslägenhet. Det är också trångboddhet.
            </seg>
            <seg n="c53448ac">
              Fru talman! Förslaget om att ta bort ersättningen för den som
              väljer eget boende är en fråga om öppen etnisk diskriminering
              eftersom det riktar sig enbart mot människor med annat etniskt
              ursprung än i majoritetssamhället. Åtgärder som handlar om att
              uppmuntra människor att välja alternativa bostadsorter och därigenom
              minska pressen på storstäderna ska riktas mot alla. I det avseendet
              är jag överens med Sven Brus, det han här tidigare anförde. Bostadsbristen
              i storstäderna, som har skapat trångboddhet inte bara för asylsökande,
              har förvärrats av att det har byggt för lite under ett antal år
              och av en del politikers nedskärnings- och privatiseringspolitik.
            </seg>
            <seg n="cae53986">
              För att komma till rätta med de missförhållandena krävs en offensiv
              bostadspolitik och en utbyggd och förbättrad generell välfärd.
              Vi menar att inga inskränkningar får göras vad gäller asylsökandes
              möjligheter till eget boende. Regeringens förslag syftar inte
              till att råda bot på bostadssituationen för asylsökande. Regeringens
              förslag gör fattiga människor ännu fattigare. Det är kontentan
              av det vi i dag diskuterar.
            </seg>
            <seg n="11feb43e">
              Fru talman! Man löser alltså inte det problem man påstår sig
              vilja lösa och gör i stället fattiga människor fattigare. Kan
              det vara så enkelt? Det kan finnas andra anledningar till att
              man lägger fram förslaget.
            </seg>
            <seg n="18997413">
              En orsak skulle kunna vara att man vill åstadkomma en skarpare
              kontroll av asylsökande. Den hänvisning som görs i propositionen
              till utredningen om verkställighet och kontroll i utlänningsärenden
              från 1997 tyder på att det skulle kunna vara fallet. Utredningen
              anförde att eget boende medför vissa svårigheter för den inre
              utlänningskontrollen, som det heter, och verkställighetsarbetet.
              Det skulle ur strikt kontrollsynpunkt vara bättre om eget boende
              inte kunde komma i fråga när det fanns verkställighetsproblem.
              Genom att asylsökande tvingas in på anläggningsboende förväntas
              alltså kontrollen öka, vilket i sin tur förväntas medföra en effektivare
              asylprocess. Det är resonemang som går att härleda också i andra
              skrivningar som man hänvisar till i propositionen.
            </seg>
            <seg n="7382f652">
              Fru talman! Det skulle alltså kunna handla om kontroll. Men det
              kan också handla om att sända så kallade signaler. Det är signaler
              om att det inte är så kul att komma till Sverige som man påstår
              att många tror att det är. Med förslaget om att slopa bostadsersättningen
              vid eget boende och i stället i allt väsentligt hänvisa asylsökande
              till de bostäder staten erbjuder går migrationsministern, regeringen
              och nu Moderaterna de kommunalpolitiker till mötes som vill stänga
              sina kommuner för flyktingar.
            </seg>
            <seg n="5297a357">
              Det var säkert ingen tillfällighet att den här idén presenterades
              just i Reepalus Malmö. Men vi kan nu se i den debatt som har hunnit
              inträffa mellan utskottets beslut och kammardebatten att de inte
              är nöjda i Malmö. De vill ha ett direkt förbud för flyktingar
              att bo nära sina familjer.
            </seg>
            <seg n="5e6b0310">
              Låt mig citera från det ursprungliga förslaget daterat den 28
              januari i år som kallas Välfärd för alla , initierat av Ilmar
              Reepalu, socialdemokrat i Malmö: Begränsning av invandringen till
              Malmö. Malmö ska ha en femårig paus då det gäller att ta emot
              nya invandrare. De invandrare som detta ska gälla är nyanlända
              flyktingar i behov av introduktion med undantag för make, maka
              och barn.
            </seg>
            <seg n="31741d7e">
              I nästkommande stycke står: Stopp för EBO i Malmö. Under motsvarande
              period ska asylsökande inte ha möjlighet att välja eget boende
              EBO i Malmö med undantag för make, maka och barn.
            </seg>
            <seg n="63daadde">
              Här talas det klarspråk. Notera att det i det första citatet
              jag läste upp handlar om nyanlända flyktingar i behov av introduktion,
              alltså människor som har beviljats uppehållstillstånd. De ska
              förbjudas att flytta till Malmö. Om man tror att man med detta
              löser några problem har man en verklighetssyn som i varje fall
              är långt ifrån min.
            </seg>
            <seg n="d5c9add4">
              I det senare citatet är det inte lite halvdana förändringar och
              begränsningar i ersättningsrätten det handlar om. Det är ett stopp
              för EBO som man föreslår. Nu ska jag vara ärlig nog att säga att
              förslaget ändrades efterhand. Bland annat en del partikamrater
              i den socialdemokratiska arbetarkommunen i Malmö ska ha tack för
              hjälpen med detta. Men att ett sådant förslag läggs fram av en
              framträdande socialdemokrat säger samtidigt en del om i vilken
              riktning regeringspartiet kan vara på väg.
            </seg>
            <seg n="48f8a8d4">
              Det vi ser är en rå och öppen diskriminering. I dag placerar
              sig regeringen och Moderaterna inte lika långt ned men ytterligare
              ett steg ned på det sluttande plan som många av oss gör allt för
              att förhindra Socialdemokraterna och Moderaterna att ens beträda.
              Den fråga som nu kvarstår, måhända som en strid inom socialdemokratin,
              som en ständig vilja att få över Moderaterna till en någorlunda
              human och värdig politik och som fortsatt diskussion, debatt och
              samtal i denna kammare och andra församlingar, är: Hur långt kommer
              man att glida? Planet sluttar, och man har beträtt det en gång
              för mycket.
            </seg>
            <seg n="c42141b4">
              Fru talman! Från Vänsterpartiets sida kommer vi att bekämpa alla
              diskriminerande förslag, vem som än lägger fram dem. Jag yrkar
              bifall till reservation 1 under punkt 1.
            </seg>
          </u>
          <note type="speaker" n="5e400b54">
            Anf. 166 BIRGITTA CARLSSON (c):
          </note>
          <u who="birgitta_carlsson_2f4bda" xml:id="i-78fa75d5de8f891a-0" n="bf3ca7f7" next="i-5f45876da7be7ead-0"/>
          <note n="488fc3c9">
            Fru talman! Jag yrkar bifall till reservationerna nr 1 och 2.
          </note>
          <u who="birgitta_carlsson_2f4bda" xml:id="i-5f45876da7be7ead-0" n="bf3ca7f7" prev="i-78fa75d5de8f891a-0">
            <seg n="d25f9dd3">
              Centerpartiet vill ha en politik som inriktas på arbete och företagande,
              där varje individ ses som en resurs. Detta gäller även för asylpolitiken.
              Asylsökande är inte ett hjälplöst kollektiv där vi politiker ska
              tala om vad som är bäst för dem.
            </seg>
            <seg n="a2f961a9">
              Asylsökande är ofta modiga människor som har lämnat hus och hem
              och sitt land för att söka sig en bättre framtid någon annanstans.
              Men många av dem söker också skydd för sitt liv.
            </seg>
            <seg n="e2f19a02">
              Andra kommer från fattiga regioner och vill helt enkelt bara
              söka sig ett bättre liv med hopp om att kunna försörja sig genom
              arbete något som Socialdemokraterna motverkar. Centerpartiet vill
              däremot öka möjligheterna för arbetskraftsinvandring så att asylsystemet
              slipper belastas så hårt som det gör i dag. Intrycket av regeringens
              asylpolitik är dessvärre att regeringen ser asylsökande som en
              stor börda. De asylsökandes svåra situation i Sverige är till
              stor del resultatet av bristen på förnuftiga politiska lösningar.
              I stället för att skuldbelägga asylsökande genom att insinuera
              att det är deras eget fel att de bor trångt eller att bidraget
              till eget boende är en orsak till segregation är det nödvändigt
              att vi finner lösningar på de problem som finns.
            </seg>
            <seg n="927077fe">
              Dessa lösningar står inte att finna i ett indraget EBO-bidrag,
              och det vet regeringen om. Ändå väljer den en dellösning i stället
              för att ta ett nytt helhetsgrepp på hela migrations- och integrationspolitiken
              som skulle kunna förbättra situationen för såväl gamla som nya
              svenskar i Sverige.
            </seg>
            <seg n="5b932259">
              Visst är det problematiskt att människor bor i olika grupperingar.
              Visst är det problematiskt med bostadssegregation där invandrare
              och asylsökande bor för sig och svenskar bor för sig. Visst är
              det ett problem, men ett indraget EBO-bidrag löser inte det. Därför
              avstyrker Centerpartiet regeringens förslag.
            </seg>
            <seg n="e9746d1c">
              Fru talman! För Centerpartiet är individens valmöjlighet central,
              även när det gäller asylsökandes val av bostad. Centerpartiet
              vill inte hindra människor från att forma sina egna liv, utan
              snarare uppmuntra till egna aktiva val. Men då måste också förutsättningar
              finnas.
            </seg>
            <seg n="34b516cb">
              I dag brister informationen till asylsökande om var det finns
              bostäder och arbete. Samtidigt slussas många asylsökande in i
              ett passivt bidragsberoende. Framför allt försvårar dagens system
              för människor när det gäller att få arbeta och därigenom skapa
              sig ett bra liv.
            </seg>
            <seg n="1fbc1528">
              Att begränsa nyinvandringen till endast vissa delar av landet
              minskar individens rätt att själv välja boendeform eller bostadsort.
              Lokala s-politiker som har talat sig varma för att begränsa individens,
              eller rättare sagt de asylsökandes, rätt att bosätta sig var man
              vill ser regeringens förslag om att slopa EBO-bidraget som ett
              första steg. Det andra steget är att helt ta bort rätten till
              eget boende för asylsökande. Den utvecklingen vill Centerpartiet
              absolut inte se. Risken är då stor att vi skulle få regler där
              man gör skillnad på asylsökande och svenskar, och det är en risk
              som jag ser mycket allvarligt på. Vill vi ha ett land där svenskar
              får välja att flytta som de vill medan asylsökande bara får bo
              på vissa ställen?
            </seg>
            <seg n="6ca11637">
              Jag är rädd att regeringens förslag är ett steg i den riktningen,
              och jag är rädd att detta förslag är ännu ett led i ett förslag
              som regeringen under åren har lagt fram och som drar åt snaran
              ytterligare för de asylsökande. Regeringen prioriterar kontroll
              framför humanitet.
            </seg>
            <seg n="79312a0e">
              Fru talman! Centerpartiet kan inte ställa upp på dellösningar
              där vi inte har sett resten av regeringens förslag gällande flyktingmottagandet.
              De problem som regeringen har beskrivit och som är kopplade till
              eget boende löses varken med indraget EBO-bidrag eller med begränsningar
              av inflyttning till vissa kommuner. Delar av våra förslag till
              ett nytt helhetsgrepp på asylpolitiken och lösningar på de problem
              som regeringen beskriver i sin proposition om EBO-bidrag är till
              exempel informationsinsatser om var det finns möjligheter till
              arbete och bostad för nyanlända. Samtidigt måste det underlättas
              för asylsökande att söka arbete. Det finns undersökningar som
              visat att många invandrare skulle ha valt en annan bostad om de
              hade fått bättre information om var man kan få arbete och var
              det finns bostäder. Detta är en positiv signal som visar att många
              nya svenskar är beredda att ta ett större ansvar om de får chansen.
            </seg>
            <seg n="557a842a">
              Breda informationsinsatser bör därför sättas in till nyanlända
              asylsökande gällande vilka orter och kommuner som har goda möjligheter
              till arbete och bostäder. Informationsinsatserna bör ske på olika
              språk och av människor som själva har varit eller är asylsökande
              och som lyckats få arbete och egen bostad.
            </seg>
            <seg n="6e140a6c">
              En annan viktig faktor för att undvika segregation är att decentralisera
              flyktingmottagandet jämnt över landet. Detta har Centerpartiet
              länge förespråkat. Vi är övertygade om att ett decentraliserat
              flyktingmottagande i kombination med drivkrafter som bidrar till
              att asylsökande bosätter sig där det finns arbete och bostad delvis
              kan medverka till att segregation och trångboddhet kan undvikas.
              Decentraliserat mottagande samt uppmuntrande till eget arbete
              och egen försörjning är viktiga komponenter för att hantera den
              problematik vi ser i dag.
            </seg>
            <seg n="746afc99">
              Centerpartiet anser att förändringar i asylprocessen och flyktingmottagandet
              måste ske i ett helhetsperspektiv. Regeringen är som sagt väl
              medveten om att förslaget om att dra in EBO-bidraget inte ensamt
              bidrar till att få bukt med de olika problem som existerar. Vi
              håller med. Regeringens förslag kommer inte att leda till minskad
              trångboddhet eller minskad segregation med mera.
            </seg>
            <seg n="77825f37">
              Ändå väljer regeringen att lägga fram förslaget som en dellösning,
              där övriga lösningar som hänger ihop med den ovannämnda problematiken
              saknas. Visst kan slopat EBO-bidrag innebära minskade kostnader
              för stat och kommun, och visst kan kontrollen öka om fler asylsökande
              bor på flyktingförläggningar men vill vi hellre att asylsökande
              ska bo trångt på flyktingförläggningar där vi kan ha kontroll
              över dem än att de bor trångt hos släktingar som de har valt att
              bo hos?
            </seg>
            <seg n="604ad177">
              Anser regeringen att segregationen minskar om färre bor i eget
              boende och i stället bor på en förläggning, avskärmade från det
              svenska samhället? Anser regeringen att barn får mer studiero
              på en förläggning? Tror regeringen att skadorna och förslitningarna
              blir mindre på förläggningar än i de lägenheter där man tränger
              ihop sig? Skulle de asylsökandes sociala situation bli bättre
              om de bodde på en förläggning? Förmodligen inte.
            </seg>
            <seg n="96a7b12c">
              Många av de asylsökande som har eget boende är nöjda med att
              bo trångt med släktingar något som inte får glömmas bort i diskussionen.
              Jag är helt emot att vi svenskar går in och petar i hur människor
              ska bo, med hur många och med vem. Vi kan inte bestämma vad som
              är bra respektive dåligt boende. Däremot behöver vi fler bostäder
              i Sverige.
            </seg>
            <seg n="b914c39f">
              Samtidigt ska inte de problem som finns med exempelvis trångboddhet
              marginaliseras. Vi efterlyser en undersökning av till exempel
              Migrationsverket, som bör titta på hur de asylsökande själva ser
              på sin situation under tiden då de söker asyl i Sverige både vad
              gäller boende och själva asylprocessen. Det bör man göra för att
              de asylsökandes perspektiv ska finnas med som underlag för politiska
              beslut som rör dem. Vi pratar alltför ofta om de asylsökande med
              ett ovanifrånperspektiv, som om vi vet vad som är bäst för dem.
              Vi måste låta deras röster höras i frågor som rör dem själva.
            </seg>
            <seg n="ae8ed552">
              Jag kan känna besvikelse över Moderaterna, som gör upp med Socialdemokraterna
              i denna fråga. Vi vill också ha ett arbetsperspektiv, men ett
              helt nytt helhetsgrepp. Varför skulle ett bidrag göra någon skillnad
              om man ändå kan få ett jobb? Jag har svårt att tänka mig att det
              lilla bidrag som EBO-bidraget faktiskt är ger några incitament
              för människor att flytta till ställen där det finns jobb. Vi vill
              ha drivkrafter så att människor flyttar dit där det finns jobb.
              Men att göra upp med s i detta och tro att EBO-bidraget skulle
              bidra till det har jag mycket svårt att förstå.
            </seg>
            <seg n="6ccb8219">
              Fru talman! Centerpartiets lösning med ett decentraliserat flyktingmottagande,
              mer rättssäkra individuella asylprövningar, breda informationsinsatser
              om orter med tillgång på jobb och goda bostadsmöjligheter samt
              stora förbättringar vad gäller asylsökandes möjlighet att arbeta
              under asylväntetiden skulle bidra betydligt bättre till att lösa
              den problembild regeringen presenterar i sin proposition. Vi måste
              se asylområdet ur ett helhetsperspektiv. Vi får inte glömma att
              det handlar om människor som du och jag, fast med en bakgrund
              där de oftast tvingats lämna sitt land. Vi måste ge dessa människor
              en rättssäker asylprocess där det ges utrymme för egna fria val
              och att påverka sitt eget liv.
            </seg>
          </u>
          <note n="76a70018">
            I detta anförande instämde Annika Qarlsson (c).
          </note>
          <note type="speaker" n="187f4af0">
            Anf. 167 GUSTAV FRIDOLIN (mp):
          </note>
          <u who="gustav_fridolin_991ef7" xml:id="i-ff7c26b4b1037b83-0" n="ee8270d1">
            <seg n="2476a4ae">
              Fru talman! Låt mig börja med något som Barbro Holmberg och kammarens
              ledamöter möjligen tror att jag är oförmögen till. Låt mig börja
              med att anslå en försonande ton. Låt oss börja med att prata lite
              om integration.
            </seg>
            <seg n="97b05ea6">
              Det finns stora problem med segregationen i dag. Folkpartiet
              har i en rapport visat hur det i en del områden finns en utsatthet
              och maktlöshet. Det finns områden i landet med en homogent väldigt
              låg ekonomisk nivå och utbredd arbetslöshet. Jag fortsätter gärna
              det arbetet med att också kartlägga de områden i landet som har
              en annan och kanske ännu tydligare homogenitet vad gäller etnicitet
              eller ekonomi. På det sättet tillhör de kanske de främsta segregerade
              områdena i landet. Jag tänker på områden som Östermalm här i Helsingforss
              innerstad, kanske snart hela Helsingforss innerstad med den bostadspolitik
              som bedrivs här, Askim, Limhamn och några till i landet. Det är
              områden där segregationen verkligen finns, men maktlösheten är
              kanske inte det stora problemet här. Segregationen är ett stort
              problem, fru talman. Vi brukar prata om den. Ibland önskar man
              att det fanns fler åtgärder på det här området.
            </seg>
            <seg n="11cf7a5f">
              Då blir man på något vis ändå hoppfull när man hör att regeringen
              ska lägga en proposition till riksdagen med förslag som ska mota
              segregationen. På något sätt hoppas man, även om man hört och
              sett och det måste man nog vara blind och döv för att inte göra
              en underton när regeringen pratat om segregationsproblemen som
              skrämmer, att nu kommer det verkligen ett bra förslag.
            </seg>
            <seg n="1f2b24ab">
              Med vad var det som kom?
            </seg>
            <seg n="952e4500">
              Det kom inget förslag om att återuppbygga välfärden för dem som
              verkligen blivit otrygga under nedskärningspolitiken på 90-talet.
            </seg>
            <seg n="7eccd601">
              Det kom inget förslag om en bättre bostadspolitik med ökad självförvaltning
              och fler möjligheter till billiga bostäder också i de områden
              som i dag verkligen är segregerade med en hög inkomstnivå och
              en nästan enhetlig etnicitet.
            </seg>
            <seg n="9e6bce8c">
              Det kom tyvärr inga förslag om att mota diskrimineringen. De
              förslag som presenteras av regeringen är sådant vi, och ibland
              Vänsterpartiet, har tvingat igenom i samarbetet om lokala diskrimineringsbyråer
              eller antidiskrimineringsklausuler i upphandlingsavtal.
            </seg>
            <seg n="0a57ba5d">
              Det kom inga förslag om en bättre flyktingpolitik som skulle
              kunna lösa mycket av det som man beskriver som segregationsproblem
              genom att människor skulle få ett bättre mottagande när de kommer
              till Sverige.
            </seg>
            <seg n="ad5c548d">
              Det kom ingenting om att införa en bortre gräns i asylsystemet
              där den som väntat för länge automatiskt skulle få stanna.
            </seg>
            <seg n="4084b06d">
              Det fanns ingenting om att man ska ha ett bättre mottagande,
              att den första man möter i Sverige inte är någon som misstror
              en på varje punkt utan någon som säger att här i Sverige garanterar
              vi att du inte blir diskriminerad. Och blir du det är det hit
              du ska vända dig.
            </seg>
            <seg n="f4985aee">
              Vad var det som kom från regeringen när man började prata om
              segregationen i Sverige? Det kom ett förslag om att avskaffa bidraget
              till eget boende för asylsökande. Så ska vi lösa segregationsproblemen
              i Sverige. Ursäkta mig, fru talman, men jag tvivlar.
            </seg>
            <seg n="b9ebcaa6">
              Det här är inget förslag som ger makt över den egna situationen
              till de maktlösa, frihet till de ofria eller trygghet till de
              otrygga. Det här är ett förslag som innebär att vi går tillbaka
              till en förläggningspolitik som man drev till mitten av 90-talet
              och som misslyckades. Den var misslyckad då, och den är misslyckad
              nu.
            </seg>
            <seg n="86ab1cd6">
              Vi ser stora problem på de flyktingförläggningar vi har. Det
              är trångboddhet, ökad utsatthet, dålig studiemotivation bland
              de unga och människor som känner sig kränkta. Man har ett von
              oben -perspektiv. Maten är inte bra. Det går helt enkelt inte
              att motivera människor att börja om sitt liv och starta om från
              de trauman man ofta bär på när man kommer till Sverige som asylsökande.
            </seg>
            <seg n="374a418d">
              Man går tillbaka till ett perspektiv där den asylsökande betraktas
              som en intagen, en som ska omhändertas och där hjälplösheten inte
              botas utan snarare förstärks. Man går tillbaka till en idé där
              vi ska ha så mycket kontroll som möjligt över de asylsökande.
              Vi ska i varje läge veta vad de gör. De ska inte betraktas som
              fria människor som, när de nu kommer till Sverige, ska ha möjlighet
              att starta ett eget liv, söka jobb eller studera. De ska kontrolleras.
            </seg>
            <seg n="4a22456f">
              En sådan politik är möjligen bra för den som tycker att de flesta
              asylsökande ändå snart ska kastas ut ur landet. Men en sådan politik
              är inte bra för den som vill lösa segregationsproblemen.
            </seg>
            <seg n="b37b2d1a">
              Är då förslaget om att avskaffa bidraget till eget boende verkningsfullt
              när det gäller vad regeringen vill uppnå? Nej, enligt de egna
              beräkningarna kommer bara 10 % av dem som i dag uppbär bidraget
              till eget boende att flytta till förläggningarna. Vad innebär
              det? Det innebär att man tar bort ett bidrag från några av de
              mest utsatta och mest fattiga vi har i Sverige. Där skär man.
              Hur motiverar man det? Jo, delvis genom att vi ska göra en besparing.
              Jag måste säga att det var den konstigaste besparing jag har sett.
              Ska vi spara 65 miljoner på de allra mest fattiga och utsatta?
            </seg>
            <seg n="88f1a944">
              Bidraget till eget boende är faktiskt ett av de få instrument
              i integrationspolitiken som handlar om att ge makt till maktlösa
              och göra människor till herrar eller damer över sin egen situation.
              Vi tror att det är där nyckeln till en lyckad integrationspolitik
              finns. Vi borde göra fler insatser som handlar om att stärka människors
              möjlighet att göra något själv, bo själv, studera själv eller
              arbeta själv. Att avskaffa den kanske enda insats vi har gjort
              av det slaget är helt fel väg att gå.
            </seg>
            <seg n="4d8ed917">
              Fru talman! Problemen med segregationen finns, men det beslut
              riksdagen väntas fatta i morgon kommer att förstärka dem. Därför
              yrkar jag bifall till reservation 1.
            </seg>
            <seg n="a468b387">
              Fru talman! Regeringens proposition tog ju en vända i riksdagen
              nu innan beslut ska fattas, som sig bör. Då sprack den humanistiska
              allians sex av riksdagens partier brukar upprätthålla mot regeringens
              flyktingpolitiska förslag. Väl medvetna om vad som har hänt när
              man försökt gå socialdemokratin och regeringen till mötes tidigare,
              i frågan om övergångsregler från Moderaternas och Folkpartiets
              sida och i frågan om att avskaffa ny ansökan från Folkpartiets
              sida, valde Moderaterna att väcka en motion som låg så nära regeringens
              förslag att det var omöjligt för regeringen att inte helt ta över
              den politiken och helt gå på, som man säger, det moderata förslaget.
              Det var i praktiken samma förslag. Det är klart att det är bättre
              att några får behålla bidraget till eget boende.
            </seg>
            <seg n="0c2fcf96">
              Men om man tar på sig de politiskt logiska glasögonen är möjligen
              det riksdagen ska införa i morgon ännu vansinnigare. Vilka är
              det nu man ska avskaffa bidraget till eget boende för? Jo, det
              är de som inte hittar ett jobb och en egen försörjning. De som
              hittar ett jobb ska kunna få bidraget, men de som inte gör det
              ska inte få bidraget. Vi tar den här gruppen av fattiga och utsatta,
              och så väljer vi att ta bort bidraget för de allra mest fattiga
              och utsatta. Ursäkta mig, Moderaterna, men jag förstår inte den
              tanken.
            </seg>
            <seg n="c907861e">
              Fru talman! Det här förslaget har, och det kanske hörs även om
              jag började med att försöka anslå en försonande ton, väckt ilska
              i de gröna leden. Det har inte bara gjort det för att vi inte
              politiskt delar den åsikt som regeringen har det händer ju utan
              därför att det här är en budgetfråga. Miljöpartiet förutsätter
              att har man ett budgetsamarbete med regeringen omfattar det också
              Utrikesdepartementet.
            </seg>
            <seg n="18db08fd">
              Låt mig tala klarspråk. Miljöpartiet de gröna, Socialdemokratiska
              arbetarepartiet och Vänsterpartiet gjorde upp om en budget. Vi
              tog i hand om en budget. Efteråt kom det en text som inte hade
              funnits med i de papper vi hade sett, de papper vi hade tagit
              i hand om, om att bidraget till eget boende skulle avskaffas.
              Sedan kom den här propositionen. Förhandlingar har pågått om att
              få regeringen att dra tillbaka den, men det har varit stört omöjligt.
            </seg>
            <seg n="94307098">
              Det här innebär att det är helt öppet för de i och för sig fortfarande
              samverkande partierna att också söka uppgörelser med andra partier
              i budgetfrågor. Miljöpartiet kommer hädanefter att se om det finns
              möjlighet att göra upp med de fyra borgerliga partierna i budgetfrågor.
              Socialdemokraterna har öppnat för att det är så vårt samarbete
              fortsättningsvis ska vara.
            </seg>
            <seg n="7f998b23">
              Jag tycker att det är konstigt. I en tid när våra partier kanske
              skulle markera ökad enighet och där stora delar av Socialdemokraterna
              välkomnat ett närmande mellan Miljöpartiet och Socialdemokraterna
              väljer man i den här frågan att öppna för att göra budgetuppgörelser
              med andra partier som man inte har budgetsamarbete med. Jag vet
              inte riktigt om regeringen är medveten om vad den gör, även om
              vi förklarat det för dem flera gånger.
            </seg>
            <seg n="4fd6b88c">
              Fru talman! I utskottets betänkande finns det också ett antal
              reservationer under punkt 2 och 3. Då förhandlingar pågick om
              att försöka stoppa det här förslaget som är ett tydligt brott,
              som sagt, mot den budgetuppgörelse våra tre partier har in i sista
              stund kunde vi inte i utskottet fullt ut vara delaktiga i behandlingen
              av punkt 2 och 3. Vi kommer därför att välja att lägga ned våra
              röster när reservationerna under punkt 2 och 3 behandlas. Vi koncentrerade
              oss på att försöka att få bort regeringens förslag om avskaffande
              av eget boende. Vi misslyckades. Regeringen öppnade för att göra
              budgetuppgörelser med andra partier. Jag beklagar detta. Det innebär
              också att vi när det gäller punkt 2 och 3 kommer att lägga ned
              våra röster.
            </seg>
          </u>
          <note type="speaker" n="e7890469">
            Anf. 168 GÖTE WAHLSTRÖM (s):
          </note>
          <u who="gote_wahlstrom_4ac171" xml:id="i-0edb0b1a7fd7a49a-0" n="2bca4275" next="i-63246b73612e3421-0"/>
          <note n="f59b7fd4">
            Fru talman! Vi behandlar i detta ärende socialförsäkringsutskottets
            betänkande 2004/05:SfU7 över regeringens proposition Bostadsersättning
            för asylsökande . Jag vill inledningsvis yrka bifall till förslaget
            i betänkandet och avslag på reservationerna.
          </note>
          <note n="c8433c96">
            I samband med införandet av bostadsersättning, EBO, år 1994 anförde
            socialförsäkringsutskottet följande:
          </note>
          <u who="gote_wahlstrom_4ac171" xml:id="i-63246b73612e3421-0" n="2bca4275" prev="i-0edb0b1a7fd7a49a-0">
            <seg n="d643d01f">
              Det är dock viktigt att regeringen noga följer utvecklingen och
              effekterna det egna boendet får i olika avseenden, inte minst
              vad gäller handläggningstiderna. Om ett utökat eget boende visar
              sig få negativa konsekvenser bör regeringen föreslå åtgärder.
            </seg>
            <seg n="b4ab94f4">
              Sedan bostadsersättningen infördes har antalet personer i eget
              boende ökat markant. I dag är fler än 50 % av dem som finns inskrivna
              i Migrationsverkets mottagningssystem i eget boende. Detta är
              en markant högre siffra än vad som förväntades vid införandet
              av EBO. Det uppkomna förhållandet innebär också att många flyttar
              inom ramen för eget boende, vilket även innebär ökade svårigheter
              att hålla kontakten mellan asylsökande och Migrationsverket respektive
              Utlänningsnämnden.
            </seg>
            <seg n="732be932">
              Situationen har tagits upp i flera utredningar där de negativa
              effekterna av EBO lyfts fram och synts överstiga de positiva effekter
              som eftersträvades vid införandet. I SOU 1996:55 Sverige, framtiden
              och mångfalden föreslogs en rad åtgärder för att minimera de många
              gånger negativa effekter som uppstod i form av koncentrerade boendeförhållanden
              och motverkande av en offensiv integrationspolitik. Regeringen
              bedömde trots påtalanden från utredningen att det ej förelåg behov
              av att vidta åtgärder för att inskränka asylsökandes möjligheter
              att välja bosättningsort.
            </seg>
            <seg n="d838a3f4">
              Under senare år har en rad rapporter kommit till som ytterligare
              förstärker signalerna om bostadsersättningens negativa effekter.
              Från och med den 1 juni 2003 sänktes bostadsersättningen som ett
              steg i uppföljningen av framtagna utredningar.
            </seg>
            <seg n="c46894f9">
              Från såväl ett antal av landets större kommuner som några småkommuner
              har påtalats behoven av en radikal förändring för att kunna leva
              upp till en mer offensiv integrationspolitik. Kommunföreträdare
              med en bred politisk förankring har påtalat att dagens system
              med bland annat bostadsersättning för EBO är kontraproduktivt
              i så måtto att en ökad trångboddhet uppstår liksom stora svårigheter
              för kommunerna att planera integrationsinsatser.
            </seg>
            <seg n="6840f625">
              Utskottet uppvaktades av Malmö stad där företrädare för s, kd
              och m gav en bild av situationen i Malmö och av konsekvenser i
              boendet inom flera kommundelar. Informationen gav en bild av en
              kommun med svåra problem vad gäller planering för att kunna skapa
              integration och utveckling för boende i dessa kommundelar. Från
              Göteborgs stad och från kommundelen Rosengård i Malmö har också
              kommit skrivelser som beskriver liknande situationer.
            </seg>
            <seg n="2049036d">
              Inte minst barnen far illa i den uppkomna trångboddhet som skapas,
              vilket också påtalats av Barnombudsmannen. I en utredning som
              gjorts inom Södertälje kommun, Kartläggning av asylsökandes boendesituation
              , ger man en bild av ett samhälle där 39 % av barnen och så många
              som 61 % av de vuxna som bor inom ramen för EBO upplever en situation
              med psykisk ohälsa kopplad till trångboddhet och ovisshet under
              väntetiden i mottagningssystemet. I utredningen pekas också på
              barnens svårigheter att klara skolarbetet då man på grund av trångboddheten
              måste flytta runt bland släkt och landsmän i kommunen. Situationen
              att hamna i en kommun som Södertälje med många landsmän innebär
              också att man har svårt att tänka sig boende i annan kommun.
            </seg>
            <seg n="e543efb6">
              Vid utskottets sammanträde under föregående vecka påtalade även
              regeringens tillsatta samordnare i barnfrågor, Marie Hessle, de
              mycket negativa effekter som uppstår i barns hälsa på grund av
              den stora trångboddhet som är en följd av EBO i många av de större
              kommunerna. Det är ett förhållande som även åberopats av forskare
              inom det område som berör asylsökande barn.
            </seg>
            <seg n="14d056b3">
              Utskottet konstaterar i likhet med regeringens tidigare uppfattning
              att EBO kan innebära positiva effekter vad gäller kontakter med
              arbetsmarknaden, kontakter som också är av värde för en snabbare
              integration i samhället. Utskottsmajoriteten föreslår därför en
              förändring i förhållande till regeringens proposition som innebär
              att bostadsersättning ska kunna utges i särskilda fall och att
              regeringen bör meddela närmare föreskrifter för hur ett sådant
              system ska utformas.
            </seg>
            <seg n="ab5689ad">
              I de reservationer som finns till utskottets förslag i betänkandet
              åberopas att dagens anläggningsboenden som Migrationsverket erbjuder
              innebär trångboddhet. Dagens anläggningsboenden består ofta av
              insprängda lägenheter i traditionell boendemiljö. Visserligen
              kan trångboddhet upplevas men inte i den utsträckning som kommunföreträdare
              åberopar i samband med EBO i många kommuner.
            </seg>
            <seg n="e876738d">
              Migrationsverkets anslagstilldelning och behovet av flexiblare
              hantering har varit föremål för utskottets bedömning vid flera
              tillfällen. Ett tillkännagivande har gjorts liksom en egen utredning
              för utskottets vidare hantering. I såväl Statskontorets som Riksrevisionens
              utvärdering av Migrationsverkets arbete har framhållits behovet
              av en mer flexibel lösning för att mer offensivt kunna hantera
              asylprövningen. Frågan bereds nu inom Regeringskansliet, och något
              ytterligare tillkännagivande anses därför inte nödvändigt.
            </seg>
            <seg n="c3bcf25a">
              I utredningen SOU 2003:75 Etablering i Sverige talas om hur väntetiden
              i asylsystemet ska utnyttjas så att individen ges en bra grund
              vid såväl eventuellt återvändande som en etablering i det svenska
              samhället. Härvid ska tidigare utbildning och yrkeserfarenheter
              kartläggas av Migrationsverkets handläggare liksom god information
              ges vad gäller arbetsmarknaden med mera. Utredningen har remissbehandlats,
              och regeringen förväntas lägga fram en proposition under 2005.
            </seg>
            <seg n="f90f8290">
              Fru talman! Utskottets betänkande över regeringens proposition
              Bostadsersättning för asylsökande har varit föremål för flera
              skrivelser från landets kommuner. Utskottet har, som jag tidigare
              åberopat, uppvaktats av Malmö stad. Det kommunala ansvaret i integrationsarbetet
              är stort och viktigt. Det är därför av största vikt att riksdagen
              i sina beslut är lyhörd för de signaler som kommer från de kommunala
              politikerna. I frågan om EBO är signalerna starka och entydiga.
            </seg>
            <seg n="5d74f392">
              Jag yrkar därför bifall till förslaget i betänkandet och avslag
              på reservationerna. Regeringen bör agera på sätt som utskottet
              signalerade redan vid införandet av EBO, föreslå åtgärder om det
              visar sig att negativa konsekvenser uppstår.
            </seg>
            <seg n="405ab61a">
              Jag vill än en gång yrka bifall till förslaget i utskottets betänkande
              och avslag på reservationerna.
            </seg>
          </u>
          <note n="633ce3cd">
            I detta anförande instämde Kurt Kvarnström och Lennart Klockare
            (båda s).
          </note>
          <note type="speaker" n="4fcdb4ae">
            Anf. 169 KALLE LARSSON (v) replik:
          </note>
          <u who="kalle_larsson_17fa7c" xml:id="i-c10a494984567cab-7" n="d466f152">
            <seg n="7d6b55c2">
              Fru talman! Det finns starka och entydiga signaler från kommunpolitikerna,
              säger Göte Wahlström. Det beror på om man bara lyssnar på de kommunpolitiker
              som säger samma sak som man önskar höra. I exempelvis Malmö, som
              ju nu diskuteras en del, finns det också andra röster att lyssna
              på. Vänsterpartiet och andra partier har en helt annan uppfattning.
              De anser, precis som vi här i riksdagen, inte att det här är en
              åtgärd som gynnar integration.
            </seg>
            <seg n="6cefe1e0">
              Regeringen har tidigare redogjort för hur man anser att fördelningen
              skulle bli. 10 % skulle flytta till anläggning, och 90 % skulle
              bo kvar i eget boende, även om man inte hade någon ersättning
              för det egna boendet. Vad är noteringen i dagsläget? Hur många
              tror ni i den nya version som ni nu föreslår tillsammans med Moderaterna
              kommer att använda möjligheten att flytta till anläggningarna
              eller tvingas att göra det? Vad är ert besked till dem som kommer
              att ha möjlighet att bo kvar? Är det att de får sin ersättning
              indragen helt enkelt för att de ska utsättas för pressen att ändra
              sitt boende på det sätt som passar er bäst?
            </seg>
          </u>
          <note type="speaker" n="6493147f">
            Anf. 170 GÖTE WAHLSTRÖM (s) replik:
          </note>
          <u who="gote_wahlstrom_4ac171" xml:id="i-48968377b3b14dff-0" n="2bca4275">
            <seg n="8bd88791">
              Fru talman! Jag konstaterar initialt att Kalle Larsson egentligen
              inte speciellt har markerat över den förändring som skedde under
              2003, och som jag redogjorde för, vad gäller justeringen av bostadsersättningen.
            </seg>
            <seg n="cb3e5179">
              Det är märkligt därför att Kalle Larsson inte yrkar på att det
              skulle vara en högre ersättning än vad som i dag finns i systemet.
            </seg>
            <seg n="19adc9a1">
              När det gäller situationen i Malmö har jag tagit del av den diskussion
              som Vänsterpartiet har fört fram. Jag konstaterar likväl att det
              finns en majoritet som klart markerar och som tar ansvar för situationen
              i Malmö på ett sätt som kanske inte andra partier är beredda att
              göra.
            </seg>
            <seg n="74e9871e">
              Dagsnotering tycker jag är ett märkligt begrepp. Min bedömning
              är att vi inte har skäl att förvänta oss någon större förändring
              utifrån de beräkningar som har varit underlag för propositionen.
              Det ligger någonstans kring att 10 % är beredda att hitta en annan
              lösning där anläggningsboende kan vara en mer offensiv roll.
            </seg>
            <seg n="0085ccd8">
              Jag konstaterar av utredningen från Södertälje att när man tillfrågade
              en del av de värdfamiljer som ställer upp och tar emot boende
              i sina hem uppger de att det finns ett värde i att utnyttja anläggningsboende.
              Det ger möjlighet att få ett värdigare boende för dem som nu utgör
              värdfamiljer i systemet.
            </seg>
            <seg n="c4f9ffe3">
              Jag tror att vi kan hitta lösningar. Jag ser det som en offensiv
              handling för det fortsatta arbetet.
            </seg>
          </u>
          <note type="speaker" n="eb0fa0bc">
            Anf. 171 KALLE LARSSON (v) replik:
          </note>
          <u who="kalle_larsson_17fa7c" xml:id="i-c10a494984567cab-8" n="d466f152">
            <seg n="9d0ba1e6">
              Fru talman! När dagens kammardebatt är över ska jag till Göte
              Wahlström skicka de pressmeddelanden och de underlag som vårt
              parti har lämnat in till budgetförhandlingar med Göte Wahlströms
              parti och Miljöpartiet för att höja ersättningen för eget boende.
              Den sänkte man ju 2003 med regeringens beslut, utan att fråga
              riksdagen.
            </seg>
            <seg n="d4c952ca">
              Hys ingen tvekan. Vi är konsekventa försvarare av rätten till
              eget boende och det bidrag man får. Vi vill att det ska finnas
              kvar, och vi vill att det ska höjas till den nivå som fanns tidigare.
            </seg>
            <seg n="afc9ec8d">
              Göte Wahlström har ju något korrigerat sig. Han säger att han
              har lyssnat på andra röster. Det var mest de starka och entydiga
              signaler som han hade fått av kommunpolitikerna som jag lät lura
              mig lite av. Det lät som om han inte hade hört några andra röster
              än dem som talade till hans egen fördel. Nu förstår jag att en
              och annan liten röst har nått fram till Göte Wahlström
            </seg>
            <seg n="99b25698">
              Jag vill avslutningsvis ge Göte Wahlström chans att välja sida.
              Det vi i dag diskuterar är en sak. Det ursprungliga förslaget
              som förelåg från Ilmar Reepalu till kommunstyrelsen var ett förslag
              om en femårig paus när det gäller att ta emot nya invandrare,
              alltså även de som har erhållit uppehållstillstånd. Det stoppades
              av en opinionsbildning av framför allt Vänsterpartiet och andra,
              men med stöd också av den socialdemokratiska arbetarkommunen.
            </seg>
            <seg n="29c9383d">
              Jag vill veta vad Göte Wahlström skulle tycka om det förslaget
              skulle komma igen, så att vi får en bild av var majoriteten här
              är beredd att sätta ned foten. Kan man acceptera det förslaget
              om ett, två, tre eller fyra år?
            </seg>
          </u>
          <note type="speaker" n="e434ee73">
            Anf. 172 GÖTE WAHLSTRÖM (s) replik:
          </note>
          <u who="gote_wahlstrom_4ac171" xml:id="i-48968377b3b14dff-1" n="2bca4275">
            <seg n="f62d4da9">
              Fru talman! Först blir jag imponerad av att Vänsterpartiet tror
              sig kunna vara inne och styra i de socialdemokratiska grundorganisationerna.
              Så är inte fallet. Det förslag som Kalle Larsson åberopade tidigare
              var ett utkast som var framarbetat i en process och som sedan
              avslogs i en diskussion där det fick en politisk bedömning. Det
              förekommer säkert också inom Kalle Larssons parti att det förs
              diskussioner som utmynnar i något.
            </seg>
            <seg n="c59adcb4">
              Jag hade glädjen att lyssna på en diskussion i SVT 24 i lördags.
              Den var inte speciellt imponerande, men det var en process som
              säkert också kommer att leda någonstans när det gäller Vänsterpartiet,
              Kalle Larssons parti.
            </seg>
            <seg n="fb350b08">
              Kalle Larsson åberopade tidigare den stora trångboddhet som skulle
              gälla inom anläggningsboenden. Hans partivän Ulla Hoffmann åberopade
              i utskottet två anläggningsboenden, varav ett var Hultsfred. Jag
              tog mig friheten att omedelbart gå till mitt rum och ringa till
              Hultsfred och efterhöra den situation som hade åberopats i utskottssammanhang.
              Man sade med bestämdhet, från ansvarigas sida, att så inte var
              fallet. Där fanns inte tio personer inskrivna i en tvårumslägenhet.
              Det kan förekomma i den mån de boende har besökande hos sig.
            </seg>
            <seg n="63199ce6">
              Ord står mot ord. Jag har inget skäl att misstänka de människor
              som är satta att förvalta vår verksamhet i kommunerna och på de
              anläggningsboenden som finns. Låt oss jobba vidare med frågan
              och titta på det. Jag har, som sagt, ingen anledning att ifrågasätta
              och misstro de tjänstemän som riksdagen och regeringen har satt
              att jobba med frågorna.
            </seg>
          </u>
          <note type="speaker" n="789e4375">
            Anf. 173 MAURICIO ROJAS (fp) replik:
          </note>
          <u who="mauricio_rojas_02ffb5" xml:id="i-6d369297e6cf1ff2-1" n="32b93c54">
            <seg n="c9bd19ca">
              Fru talman! Göte Wahlström talar om behovet av en radikal förändring
              i asylpolitik och integrationspolitik. Vi är helt överens. Det
              jag inte förstår är hur du kan kalla det här förslaget för en
              radikal förändring.
            </seg>
            <seg n="217cdd1a">
              Det står att läsa att förslaget får en marginell effekt på andelen
              asylsökande i eget boende. Att vara radikal är att gå till roten.
              Det gör ni inte. Det ni gör är faktiskt en bluff. Ni vet att ert
              förslag inte löser problemen, inte hjälper Malmö, inte hjälper
              Göteborg.
            </seg>
            <seg n="aa2112e3">
              Varför gör ni detta? Det enda ni kommer att åstadkomma är att
              göra fattiga människor fattigare. Varför gör ni detta? Hur har
              ni hamnat där? Det vill jag gärna veta.
            </seg>
          </u>
          <note type="speaker" n="a39e85e5">
            Anf. 174 GÖTE WAHLSTRÖM (s) replik:
          </note>
          <u who="gote_wahlstrom_4ac171" xml:id="i-48968377b3b14dff-2" n="2bca4275">
            <seg n="e814add0">
              Fru talman! Mauricio Rojas säger att det är marginella effekter.
              De marginella effekterna är väl egentligen de ekonomiska effekter
              som åberopas i diskussionen. I de diskussioner vi har fört med
              kommunala företrädare som är väl insatta i situationen och som
              är ansvariga i de kommuner där Mauricio Rojas säger sig ha undersökt
              bostadsområdena, där man vill ta ansvar för den politiska verksamheten
              och utvecklingen av kommunerna, ger man signaler som säger att
              det är viktigt att vi klarar ut den här situationen.
            </seg>
            <seg n="e17b6a62">
              EBO får så negativa effekter för boendesituationen, för barnens
              utbildning och för möjligheten att integreras i samhället. De
              tar ansvar för situationen, Mauricio Rojas. Det är inte slagord.
              Det är ett försök att ta ansvar i en allvarlig situation. Jag
              upplever att Mauricio Rojas försöker göra detta till en allvarlig
              situation och en allvarlig fråga men att det sätt han försöker
              driva frågan på är plakatpolitik och inte ett försök att riktigt
              verkställa de egna tankarna.
            </seg>
            <seg n="8161ff9e">
              Jag konstaterade att de tio förslag som Mauricio Rojas lade fram
              är ett försök att slå in öppna dörrar. Många av de här processerna
              är redan i gång. Det fanns signaler som det finns skäl att lyssna
              in och ta del av. I stor utsträckning var detta att slå in öppna
              dörrar.
            </seg>
            <seg n="092392b2">
              Låt oss fortsätta processen och diskutera vidare. Jag vet att
              det är ett värde i det för hela samhället, för våra partier och
              för integrationen totalt sett.
            </seg>
          </u>
          <note type="speaker" n="8dbc9a5e">
            Anf. 175 MAURICIO ROJAS (fp) replik:
          </note>
          <u who="mauricio_rojas_02ffb5" xml:id="i-6d369297e6cf1ff2-2" n="32b93c54">
            <seg n="063c17cc">
              Fru talman! Göte, det är inte jag som säger att det får marginell
              effekt. Det är inte Mauricio Rojas som påstår detta. Det är regeringen
              din regering. Det är mot dem du ska polemisera om du inte håller
              med. Och det är med dessa kommunala röster som du hör så ofta
              du ska diskutera: Är det sant vad regeringen säger? Har vi hittat
              på den här siffran? Ljuger vi? Har ni rätt eller har vi rätt?
            </seg>
            <seg n="d4baea8c">
              Om ni tror på vad ni har skrivit är detta förslag en bluff, ingenting
              annat.
            </seg>
            <seg n="3eac05b0">
              Du ringde till något anläggningsboende som hade nämnts. Jag skulle
              vilja veta hur många anläggningsboenden du har besökt. Jag har
              besökt en hel del, och jag kan intyga att det vi erbjuder människor
              på många ställen inte är värdigt. Om du tror något annat kan vi
              tillsammans åka till Hallstahammar och många andra ställen och
              se verkligheten där.
            </seg>
            <seg n="29e0b6d2">
              Och hur ska vi acceptera att Migrationsverket, ett verk i fullt
              kaos, ska få mer ansvar när man inte ens kan hantera budgeten?
              Hur kan ni föreslå detta? Med vilken trovärdighet gör ni det?
            </seg>
          </u>
          <note type="speaker" n="99aab2b3">
            Anf. 176 GÖTE WAHLSTRÖM (s) replik:
          </note>
          <u who="gote_wahlstrom_4ac171" xml:id="i-48968377b3b14dff-3" n="2bca4275">
            <seg n="0be2be6d">
              Fru talman! Först är jag mycket ifrågasättande när det gäller
              Mauricio Rojas uttalande om att vi har ett Migrationsverk i fullt
              kaos. Det är anmärkningsvärt att Mauricio Rojas uttrycker sig
              på det viset, inte minst utifrån att vi har ett gemensamt ansvar.
              Också Folkpartiet, Mauricio Rojas eget parti, har företrädare
              i styrelsen för Migrationsverket. Jag hör inte alls de signalerna
              från ansvariga i styrelsearbetet. Men det må vara så att Mauricio
              Rojas har den här uppfattningen. Jag får väl efterhöra om det
              är en allmän folkpartiuppfattning som Mauricio Rojas framför.
            </seg>
            <seg n="9811e620">
              När det gäller Hultsfred var det så att Ulla Hoffmann i diskussionen
              i utskottet, som Mauricio Rojas kanske inte deltog i och lyssnade
              av, åberopade två anläggningsboenden, Gimo och Hultsfred. Eftersom
              jag känner att jag har en nära koppling till Hultsfred kontrollerade
              jag med Hultsfred och fick då helt andra svar än vad Ulla Hoffmann
              hade framfört i utskottet, vilket jag tycker är allvarligt. Vad
              man sade var att det kan förekomma att tio personer finns i en
              lägenhet i den mån de som är inskrivna i lägenheten har gäster
              hos sig. Men tio personer ska inte vara inskrivna i en tvårumslägenhet.
              Det har vi andra regler för.
            </seg>
          </u>
          <note type="speaker" n="d055e99b">
            Anf. 177 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-6e034224e99daef9-0" n="6d0df255">
            <seg n="3c4085ec">
              Fru talman! Debatten i dag handlar om hur vi kan förbättra mottagandet
              av de människor som söker asyl i vårt land.
            </seg>
            <seg n="022dcaf9">
              Jag vill för tydlighets skull börja med att säga vad regeringens
              förslag inte innehåller. Förslaget innebär inte att rätten att
              ordna sitt eget boende tas bort. Däremot föreslås att det särskilda
              bidraget till människor som väljer att ordna sitt boende på egen
              hand tas bort.
            </seg>
            <seg n="b40bed61">
              Det egna boendet, EBO, är egentligen ett väldigt missvisande
              namn. Eget boende innebär i dag att asylsökande är inneboende
              hos någon någon landsman, en släkting eller någon annan som hyr
              ut ett rum eller en del av ett rum, ofta i någon av storstädernas
              förorter.
            </seg>
            <seg n="b3724dd3">
              Flera talare har talat om historia här. Möjligheten att ordna
              sitt boende själv infördes för tio år sedan, 1994. Syftet var
              då att främja integrationen. Man menade att om människor redan
              under väntetiden bor hos släktingar och vänner i stället för på
              förläggningar är det lättare att integreras i samhället därför
              att man då redan är ute i samhället. Därför infördes en särskild
              bostadsersättning för att stimulera människor att välja just det
              här alternativet.
            </seg>
            <seg n="4851ac5e">
              Man uppskattade då att ungefär 10 % skulle flytta från förläggningar.
              Väldigt snabbt visade det sig dock att det var ungefär 50 % som
              flyttade till så kallat eget boende.
            </seg>
            <seg n="a0d7ccc6">
              Egentligen skulle jag kunna sluta mitt tal där. Bara det faktum
              att så många väljer ett eget boende är egentligen tillräckligt,
              tycker jag, för att motivera det förslag som regeringen lägger
              fram, nämligen att ta bort den stimulans som finns för att få
              asylsökande att välja eget boende därför att den stimulansen inte
              längre behövs.
            </seg>
            <seg n="6443e3ce">
              Som väldigt många andra också har varit inne på finns det dock
              ytterligare skäl för att samhället inte längre aktivt ska stimulera
              asylsökande att välja inneboende. Vi har nu tio års erfarenhet
              av det egna boendet. En del erfarenheter är goda, men de negativa
              erfarenheterna överväger. Jag ska nämna några sådana.
            </seg>
            <seg n="0d112ad4">
              För det första, vilket också är allvarligast, har det egna boendet
              lett till extrem trångboddhet och sociala problem. Det är ett
              ovärdigt mottagande av asylsökande. Ofta bor det väldigt många
              människor i samma lägenhet. Det kan vara två eller tre familjer
              som bor i en liten lägenhet. Detta leder till att människor flyttar.
              Man står inte ut, så man flyttar från den ena adressen till den
              andra, ofta många gånger. Detta inverkar naturligtvis på barnens
              skolgång, med ideliga skolbyten eller att man får väldigt lång
              väg till skolan.
            </seg>
            <seg n="bfdf79eb">
              Vi vet också att människor i eget boende har mycket svårare att
              delta i Migrationsverkets organiserade verksamhet. Det leder till
              en väldigt svår isolering för många människor. Detta är någonting
              som läkare, psykologer och psykiatrer har påpekat som en mycket
              allvarlig riskfaktor: I stället för att det egna boendet hjälper
              en att komma in i samhället leder det till att man blir oerhört
              isolerad under väntetiden.
            </seg>
            <seg n="40496bfe">
              Ytterligare ett problem med det egna boendet är att det finns
              risk för att integrationen både för värdfamiljen och för de asylsökande
              som eventuellt får uppehållstillstånd försenas. Värdfamiljen kanske
              bara har bott i Sverige under en kortare tid och själva är inne
              i en integrationsprocess. Sedan kommer det flera landsmän som
              bor tillsammans med dem. Vad som då händer är att själva asylproblematiken,
              vänteproblematiken och provisoriet kommer tillbaka till familjen,
              vilket gör att integrationen i samhället försvåras.
            </seg>
            <seg n="21e4b4c0">
              För det andra har det egna boendet lett till att kommunerna,
              som står för flyktingmottagandet, har mycket svårt att planera
              mottagande av asylsökande och även mottagande av nyanlända invandrare.
              Kommunerna står helt oförberedda och har ingen möjlighet att planera.
              Man har svårt att nå människor med hälsoundersökningar. Man vet
              helt enkelt inte var människor finns. Man vet inte hur många asylsökande
              som finns i kommunen.
            </seg>
            <seg n="587e3e95">
              Det här drabbar också barnens skolgång. Plötsligt och utan förvarning
              kan en väldigt stor grupp barn komma att behöva skolgång. Det
              kan handla om en klass eller två klasser som behöver skolgång.
              Det är ofta klasser med barn som behöver särskilt stöd. Detta
              är naturligtvis en verksamhet som en kommun inte bygger upp från
              en dag till en annan.
            </seg>
            <seg n="e529ea10">
              Till detta ska också läggas den mer långsiktiga effekt som framför
              allt storstadskommunerna pekar på, nämligen att inneboendet kan
              ha bidragit till den bostadssegregation som vi faktiskt ser i
              dag.
            </seg>
            <seg n="4176698f">
              Fru talman! Jag har rest mycket ute i landet det senaste året.
              Jag har besökt kommuner. Jag har träffat representanter för organisationer.
              Jag har träffat handläggare inom socialtjänsten. Jag har träffat
              läkare, psykologer och psykiatrer. Jag har träffat människor som
              arbetar inom skolan, fritidsvården och så vidare. Jag har mött
              ett mycket entydigt och mycket starkt stöd för det förslag som
              regeringen nu lägger fram.
            </seg>
            <seg n="b2681c24">
              Birgitta Carlsson efterlyste en undersökning som tar sin utgångspunkt
              i de asylsökande själva. Det är också gjort. Det har gjorts en
              studie med asylsökande som också bekräftar den problembild som
              jag just har beskrivit, trångboddhet, upprepade byten av adresser,
              sociala spänningar mellan värdfamilj och inneboende. Dessutom
              visar den undersökningen att många betalar väldigt mycket pengar
              för detta boende, upp till tio gånger mer än den ersättning som
              faktiskt utgår.
            </seg>
            <seg n="d405d4c5">
              Ingen talar om trångboddhet i anläggningsboende.
            </seg>
            <seg n="0f0973dc">
              Förslaget att ta bort ersättningen, som i dag utgår till dem
              som väljer eget boende, kommer inte, vilket jag är fullständigt
              medveten om, att lösa alla problem. Men jag menar att det är orimligt
              att samhället ska fortsätta att stimulera ett system som leder
              till så stora problem som vi faktiskt ser att det egna boendet
              gör.
            </seg>
            <seg n="cb7d8273">
              Jag är helt övertygad om att vi måste göra ytterligare insatser,
              som också flera av er har tagit upp både i anföranden och i motioner.
              Det handlar till exempel om, som Birgitta Carlsson tog upp, att
              faktiskt också bättre informera asylsökande om olika boendealternativ,
              vilka fördelar som finns och vilka möjligheter som finns på olika
              orter. Den undersökning som jag nyss nämnde med asylsökande som
              bor i eget boende visar till exempel att väldigt många som bor
              i eget boende inte riktigt visste att det faktiskt fanns ett gratis
              alternativ. Det visade det sig att särskilt många barnfamiljer
              var intresserade av.
            </seg>
            <seg n="4219f0db">
              Det handlar naturligtvis också om, som många av er har varit
              inne på, att korta handläggningstiderna, att korta väntan på besked.
              Detta gäller naturligtvis oavsett bostadsform. Men även här vet
              vi att eget boende många gånger bidrar till att faktiskt förlänga
              handläggningstiden, men också till att förlänga en verkställighet
              av ett avvisningsbeslut.
            </seg>
            <seg n="5d19efee">
              Fru talman! Till sist vill jag säga någonting också om Migrationsverkets
              bostäder för asylsökande. Vad är det för alternativ som finns
              för asylsökande? Jag måste faktiskt säga att det är väldigt mycket
              som har hänt de senaste tio åren. Asylsökande i dag bor i vanliga
              lägenheter som Migrationsverket hyr, vilket innebär att familjer
              rår sig själva. Anläggningsboendet, om man nu ska kalla det för
              det, är ett eget boende. Man ansvarar själv för mathållning och
              så vidare. I de allra flesta fall, 90 %, ligger de här lägenheterna
              utspridda så att asylsökande och ortens innevånare blandas. Det
              är vad vi talar om för alternativ. Det är det som i dag är anläggningsboende,
              vilket alltså är ett betydligt mer eget boende än vad ett så kallat
              eget boende är.
            </seg>
          </u>
          <note type="speaker" n="573c4e14">
            Anf. 178 SVEN BRUS (kd) replik:
          </note>
          <u who="sven_brus_ffd953" xml:id="i-89872a7805a59714-13" n="11de7d98">
            <seg n="4a64c7f9">
              Fru talman! Statsrådet säger att det inte är rätten till eget
              boende som tas bort utan det ekonomiska stödet. Men jag undrar
              om inte statsrådet ändå ser ett samband mellan rätt och möjligheter.
              Så är det på de flesta områden, även på det här.
            </seg>
            <seg n="7670ad74">
              Det här förslaget är ännu ett exempel på en lappa-och-laga-politik
              som regeringen för på det här området. Den här gången räddades
              regeringen undan ännu ett förödmjukande nederlag i elfte timmen
              genom att göra upp med Moderaterna. Jag har tidigare uttryckt
              förvåning över bristen på fingertoppskänsla på det här området
              och jag gör det ännu en gång.
            </seg>
            <seg n="dd40e38d">
              Statsrådet hämtar ju väldigt mycket av sin argumentation från
              Malmöperspektivet. Vi känner igen det från den föredragning vi
              fick i utskottet. Jag säger att jag har respekt för Malmös problem,
              men varför har man valt att lyssna på Malmö och ett antal andra
              sådana kommuner i stället för att lyssna på vad utredningen Etablering
              i Sverige tar upp med stöd av Integrationsverkets yttrande, som
              ju faktiskt ger en annan bild av den här situationen? Varför så
              ensidigt fokusera just på en beskrivning när det faktiskt finns
              andra bilder?
            </seg>
          </u>
          <note type="speaker" n="2a55397c">
            Anf. 179 Statsrådet BARBRO HOLMBERG (s) replik:
          </note>
          <u who="ulf_holm_a45651" xml:id="i-6e034224e99daef9-1" n="6d0df255">
            <seg n="5ece60aa">
              Fru talman! Först vill jag ta upp helheten och delarna. Många
              talare har talat väldigt mycket om och väldigt varmt för helhetsperspektivet
              och kritiserat mig och regeringen för att lägga fram delförslag.
            </seg>
            <seg n="4816e39a">
              Jag måste säga att jag vid ett flertal tillfällen här i kammaren
              har redovisat hela det reformarbete som är på gång inom asyl-
              och migrationspolitiken. Det handlar om att utvidga flyktingbegreppet.
              Det handlar om att ge lagstöd till uppehållstillstånd för människor
              som vittnar i internationella tribunaler. Det handlar om att förbättra
              mottagandet för ensamkommande barn. Det handlar också om att införliva
              mottagandedirektivet i lagstiftningen, men också om problem som
              vi ser. Det är en rad olika åtgärder som naturligtvis alla hänger
              samman.
            </seg>
            <seg n="f9555ba7">
              Men min fråga till Sven Brus är om det är någonting annat som
              Sven Brus tycker att vi ska vänta med för att få helhetsperspektivet.
              Uppenbarligen är det detta förslag som vi borde ha väntat med.
              Uppenbarligen är det också ny ansökan som vi borde ha väntat med.
              Men bör vi vänta med till exempel att utvidga flyktingbegreppet
              för människor som förföljs för kön och sexuell läggning tills
              vi har hela skyddsgrundsdirektivet? Eller bör vi vänta med att
              förbättra mottagandet för ensamkommande barn tills vi har hela
              mottagandet?
            </seg>
            <seg n="ce7ed87f">
              Självklart är det så att vi ser en rad problem. Naturligtvis
              kan man vänta i evighet tills man får alla lösningar på en gång.
              Men jag tror inte riktigt att det är så inom den här politiken
              och inte inom andra områden heller. Man måste se till vad man
              kan göra och vad som är akut att göra. Och jag menar att detta
              är akut.
            </seg>
          </u>
          <note type="speaker" n="ed0046aa">
            Anf. 180 SVEN BRUS (kd) replik:
          </note>
          <u who="sven_brus_ffd953" xml:id="i-89872a7805a59714-14" n="11de7d98">
            <seg n="fd273ea7">
              Fru talman! Jag känner igen alla de frågor som statsrådet räknar
              upp. Jag menar att vi måste sätta in dem i ett sammanhang och
              ta dem i rätt ordning. Mitt svar på frågan om ny ansökan är att
              den definitivt kom i fel ordning. Där skulle vi naturligtvis lösa
              frågan om den nya instansordningen först innan vi fattar ett sådant
              beslut.
            </seg>
            <seg n="3f07b709">
              Barbro Holmberg svarade inte på min fråga angående vilka bilder
              som har legat till grund för det här förslaget. Den utredning
              som vi hänvisat till flera gånger, Etablering i Sverige , säger
              faktiskt så här på ett ställe: Utredningen tvingas emellertid
              konstatera att varken brevförfrågan till kommunerna eller enkätundersökning
              har givit något underlag för att dra slutsatsen att problemen
              är av stor eller alarmerande omfattning.
            </seg>
            <seg n="1f712535">
              Det man syftar på när man talar om problemen är precis det som
              statsrådet har beskrivit, trångboddheten och utsattheten i områdena.
            </seg>
            <seg n="9c40298e">
              Min fråga, som jag upprepar igen, är: Varför har Barbro Holmberg
              och regeringen valt att ta in de bilder som ligger till grund
              för förslaget och inte de bilder som utredningen pekar på?
            </seg>
          </u>
          <note type="speaker" n="0be91ad0">
            Anf. 181 Statsrådet BARBRO HOLMBERG (s) replik:
          </note>
          <u who="ulf_holm_a45651" xml:id="i-6e034224e99daef9-2" n="6d0df255">
            <seg n="0178ea5f">
              Fru talman! Jag ska svara på frågan om Malmö, men först måste
              jag få säga att jag inte heller fick svar på frågan om vi ska
              vänta med att förbättra mottagandet för ensamkommande barn tills
              vi har helheten för hela mottagandet. Den frågan hänger fortfarande
              för mig i luften när det gäller helhetsperspektivet.
            </seg>
            <seg n="b411fe3c">
              Det är inte alls så att regeringen enbart har tittat på Malmö.
              Det här är inget Malmöproblem utan det här är ett problem som
              finns i väldigt många kommuner. Det regeringen har gjort är en
              enkät till samtliga landsting, till samtliga mottagningsenheter
              som Migrationsverket har. Vi har gjort ett urval av 30 kommuner.
              Vi har haft dialogsamtal med storstadskommunerna, och vi har haft
              möten med ett 15-tal medelstora kommuner. Samtliga ger samma bild.
              Detta är väldigt viktigt att åtgärda. Det här är inget värdigt
              mottagande. Människor lever på ett mycket ovärdigt sätt.
            </seg>
            <seg n="d07c4743">
              Då menar jag att inte staten, samhället, kan ha ett stimulansbidrag
              för att stimulera människor att gå rakt in i utanförskap och arbetslöshet.
            </seg>
          </u>
          <note type="speaker" n="d1960ff0">
            Anf. 182 MAURICIO ROJAS (fp) replik:
          </note>
          <u who="mauricio_rojas_02ffb5" xml:id="i-6d369297e6cf1ff2-3" n="32b93c54">
            <seg n="b3324b34">
              Fru talman! Varje gång jag lyssnar till ministern lär jag mig
              att orden betyder något annat än vad jag trodde. Ministern började
              med att säga att det här handlar om att förbättra för de asylsökande
              det ni lyckats försämra för dem.
            </seg>
            <seg n="5351ccdb">
              Dessa människor kommer, som ni säger, att fortsätta att flytta
              till Malmö och Göteborg och bli bara fattigare. Jag vet inte hur
              ni kan kalla detta en förbättring. Det måste vara en mycket surrealistisk
              tolkning av ordet förbättring.
            </seg>
            <seg n="ac65d506">
              Om ministern tror på den beskrivning hon gör och jag tror att
              det måste vara så varför föreslår ni en åtgärd som ni själva säger
              får en marginell effekt? Varför gör ni någonting som inte kommer
              att påverka verkligheten på riktigt? Varför en bluff, om du tror
              att det är som du säger?
            </seg>
            <seg n="5132967f">
              Till sist det värdiga mottagandet: Här menar du att det finns
              människor som väljer fel, som är dumma, som flyttar till trångboddhet
              och till jättestora problem de väljer bort det fina anläggningsboende
              som Migrationsverket erbjuder.
            </seg>
            <seg n="276b7fdf">
              Jag har varit på besök, inte för tio år sedan utan detta år,
              och inte på en utan på många förläggningar. Hallstahammar är en
              av de äldsta och största. Du kanske också har varit där? Där levde
              de asylsökande i en total segregation. Till och med tvättstugorna
              var segregerade. Skolan som barnen gick i var bara för asylsökandes
              barn. Den läkarmottagning de besökte var också segregerad. Det
              fanns inte en enda verksamhet där dessa människor fick bli en
              del av det svenska samhället. Det här är vad Migrationsverket
              organiserar.
            </seg>
          </u>
          <note type="speaker" n="110a0bfd">
            Anf. 183 Statsrådet BARBRO HOLMBERG (s) replik:
          </note>
          <u who="ulf_holm_a45651" xml:id="i-6e034224e99daef9-3" n="6d0df255">
            <seg n="44cf9a4a">
              Fru talman! När det gäller en marginell effekt tycker jag att
              Göte Wahlström svarade väldigt bra. Det ger förmodligen en marginell
              kostnadseffekt när det gäller bedömningen av vilka konsekvenser
              detta har för budgeten. Men det kommer att ge en mycket stor effekt
              i verkligheten. Detta är inte ett värdigt boende.
            </seg>
            <seg n="e319ac9a">
              Jag menar att den bild som ges av anläggningsboende är gravt
              missvisande. Som jag sade är 90 % jag vill upprepa det av anläggningsboendet
              lägenheter som är utspridda i ett större område, det vill säga
              blandade lägenheter, där människor blandas med ortens befolkning.
              I några kommuner hyr Migrationsverket lägenheter, där man hyr
              flera hus som ligger intill varandra, till exempel i Laxå, Hultsfred
              och Karlskoga.
            </seg>
            <seg n="427bb20c">
              Detta är verkligheten. Jag vill rekommendera er att åka ut till
              ett så kallat anläggningsboende för att verkligen se hur det ser
              ut. Detta är vanliga lägenheter.
            </seg>
            <seg n="932864d0">
              Jag skulle ändå vilja ställa en fråga till Mauricio Rojas. Folkpartiet
              talar väldigt mycket om integration och talar om utanförskap i
              storstädernas förorter. Folkpartiet talar också väldigt mycket
              om vikten av att bryta bidragsberoendet. Ändå säger man nej till
              förslaget att ta bort ett bidrag som stimulerar till en utveckling
              som vi i dag vet leder just till utanförskap. Det är någonting
              som inte riktigt går ihop. Varför stöder inte Folkpartiet regeringens
              förslag?
            </seg>
          </u>
          <note type="speaker" n="e25e9780">
            Anf. 184 MAURICIO ROJAS (fp) replik:
          </note>
          <u who="mauricio_rojas_02ffb5" xml:id="i-6d369297e6cf1ff2-4" n="32b93c54">
            <seg n="854707bc">
              Herr talman! Ministern slutar alltid med en fråga, för att slippa
              svara på de frågor hon får. Det är en känd teknik.
            </seg>
            <seg n="946db884">
              När du säger att det är en marginell effekt i budgeten vet du
              att det inte är sant. Du pratar inte sanning. Det gäller en uppskattning
              att maximalt 10 % av de människor som i dag väljer eget boende
              inte ska göra det med denna förändring. Det är det som är den
              marginella effekten. Det är inte budgeteffekten. Budgeteffekten
              är bara en följd av detta.
            </seg>
            <seg n="598cfc7e">
              Jag har till och med anmält förläggningen i Hallstahammar till
              Diskrimineringsombudsmannen för de villkor som fanns där, och
              som inte är unika. De var absolut ovärdiga. Hur kan du stå här
              och tala om 90 %? Ja, det är lägenheter, men i den totala segregationen.
            </seg>
            <seg n="5ad45331">
              Jag säger det en gång till: Till och med tvättstugorna var segregerade.
              Barnen gick i speciella klasser. Dessa människor, flera hundratals
              människor, fick aldrig någon kontakt med det svenska samhället.
              Är det ett värdigt boende? Vi kan i morgon ta en bil och åka dit
              och kolla om detta är sant eller inte.
            </seg>
          </u>
          <note type="speaker" n="79fdf50c">
            Anf. 185 Statsrådet BARBRO HOLMBERG (s) replik:
          </note>
          <u who="ulf_holm_a45651" xml:id="i-6e034224e99daef9-4" n="6d0df255">
            <seg n="cde63837">
              Herr talman! Jag vidhåller att anläggningsboendet, som det kallas,
              är till 90 % vanliga lägenheter som Migrationsverket hyr. Däremot
              vet vi att det egna boendet ibland är undermåligt, där flera människor
              bor i samma rum.
            </seg>
            <seg n="ec31e6f0">
              Det finns kommuner som ordnar särskilda aktiviteter för människor
              som bor i eget boende. Det visar sig att många inte ens får vistas
              i sina lägenheter under dagtid. De får en madrass och en säng
              att sova i. Det kallar jag ett ovärdigt mottagande. Det kallar
              jag ett ovärdigt boende.
            </seg>
          </u>
          <note type="speaker" n="21963c72">
            Anf. 186 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-ff7c26b4b1037b83-1" n="ee8270d1">
            <seg n="4473e94d">
              Herr talman! Jag fortsätter att konstatera att vi har olika uppfattning
              i sak. Jag tror inte att barnen blir mer studiemotiverade för
              att de hamnar på förläggningar i stället för att ha möjlighet
              till eget boende.
            </seg>
            <seg n="19999db6">
              Jag förstår inte riktigt ministerns argumentation utifrån att
              man själv beräknar att bara 10 % av dem som i dag uppbär ersättning
              för eget boende kommer att flytta till de här så underbara förläggningarna.
              Vad innebär det för övriga 90 %? Jo, det innebär bara att de blir
              ännu fattigare, ännu mer utsatta och hamnar i en ännu svårare
              situation.
            </seg>
            <seg n="2ffc53cf">
              Vi kan lägga det åt sidan en stund, och jag vill ställa tre kontrollfrågor
              till statsrådet Barbro Holmberg.
            </seg>
            <seg n="22ce48eb">
              Den första frågan är: Har det parti som Barbro Holmberg är minister
              för, Socialdemokraterna, ett budgetsamarbete med några andra partier
              i riksdagen? Den andra frågan är: Vilka partier är det i så fall?
              Är det med Tobias Billströms moderater? Är det med Miljöpartiet?
              Är det kanske med Ilmar Reepalu, om han nu skulle ha ett eget
              parti? Den tredje frågan är: Vad innebär detta budgetsamarbete?
              Vilka regler gäller för detta budgetsamarbete?
            </seg>
            <seg n="7774b897">
              Alltså: Har Socialdemokraterna ett budgetsamarbete med andra
              partier? Vilka partier är det? Vad innebär det budgetsamarbetet?
            </seg>
          </u>
          <note type="speaker" n="c400bde5">
            Anf. 187 Statsrådet BARBRO HOLMBERG (s) replik:
          </note>
          <u who="ulf_holm_a45651" xml:id="i-6e034224e99daef9-5" n="6d0df255">
            <seg n="948f6407">
              Herr talman! Regeringen har varit väldigt tydlig i sin ambition
              att lägga det förslag som vi nu har debatterat. Det har inte varit
              någon hemlighet att regeringen avser att lägga ett förslag om
              att ta bort bostadsersättningen för människor som väljer ett eget
              boende. Lagrådsremissen lades också före budgetdiskussionerna.
            </seg>
            <seg n="43cdc412">
              Miljöpartiet har vid ett flertal tillfällen markerat att man
              inte står bakom budgetöverenskommelsen i denna del. Det framgår
              också väldigt tydligt av utskottets betänkande. Jag kan se att
              det finns en väldig ilska över detta.
            </seg>
            <seg n="28603e32">
              Jag skulle ändå vilja påminna Gustav Fridolin om att Miljöpartiet
              i morse röstade med de borgerliga partierna, i en uppgörelse som
              gick emot regeringens förslag att ta bort nya ansökningar. Jag
              kan lova Gustav Fridolin att den knapptryckningen också hade en
              prislapp.
            </seg>
          </u>
          <note type="speaker" n="a2fce72b">
            Anf. 188 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-ff7c26b4b1037b83-2" n="ee8270d1">
            <seg n="485bdfc0">
              Herr talman! Nu ska vi inte blanda ihop formerna. Visst gör man
              uppgörelser mellan partierna här i riksdagen. Det är resultatet
              av att vi inte har en gemensam regering tyvärr; statsrådet vet
              att vi tycker det.
            </seg>
            <seg n="d405d3af">
              Det handlar om att göra ett tillkännagivande, i det här fallet
              ett avslag på en proposition som regeringen hade lagt, alltså
              att man behandlar regeringens förslag i nästa steg. Det regeringen
              gör nu är att lägga ett eget förslag, som man driver igenom med
              andra partier, vilket har budgetpåverkan.
            </seg>
            <seg n="ce42f8b2">
              Formen bakom detta var att vi hade en budgetprocess. Jag tror
              att riksdagens alla partier kan föreställa sig hur en sådan budgetprocess
              går till. Det cirkulerar papper, och man ska gå och prata. I papperen
              i den här budgetuppgörelsen fanns aldrig de där raderna med om
              att man skulle avskaffa bidraget till eget boende för asylsökande.
              Till sist kom vi fram till en budget som vi var överens om. Vi
              tog i hand på det. Sedan kom papperen till oss här i riksdagen,
              och då var de papper som vi hade varit överens om ändrade. Då
              fanns det meningar om att avskaffa bidraget till eget boende för
              asylsökande.
            </seg>
            <seg n="6c433fdd">
              Så kan man faktiskt inte driva ett budgetsamarbete. Man ska inte
              driva ett budgetsamarbete på ett sådant sätt att vi måste börja
              diskutera formerna för det här i riksdagens kammare. Har man ett
              budgetsamarbete med den socialdemokratiska regeringen förutsätter
              jag att det också innefattar Utrikesdepartementet. Är det rätt
              förutsättning? Kommer den att gälla i framtiden? Kommer det ni
              kommer att driva igenom i budgeten också att stå i de papper vi
              förhandlar om?
            </seg>
          </u>
          <note type="speaker" n="102d1f7d">
            Anf. 189 Statsrådet BARBRO HOLMBERG (s) replik:
          </note>
          <u who="ulf_holm_a45651" xml:id="i-6e034224e99daef9-6" n="6d0df255">
            <seg n="df452775">
              Herr talman! Det har varit tydligt vilken ambition regeringen
              har haft när det gäller detta. Lagrådsremissen lades fram innan
              budgetdiskussionerna över huvud taget kom i gång. Det är inte
              någon hemlighet. Regeringen har inte lurat Miljöpartiet vad gäller
              denna fråga. Det har varit öppet.
            </seg>
          </u>
          <note type="speaker" n="148cdaa5">
            Anf. 190 BIRGITTA CARLSSON (c) replik:
          </note>
          <u who="birgitta_carlsson_2f4bda" xml:id="i-823da14cc958270f-11" n="bf3ca7f7">
            <seg n="5039d66a">
              Herr talman! Nu kommer samma frågor igen.
            </seg>
            <seg n="20e05c12">
              10 % av människorna som i dag finns i eget boende beräknas flytta
              till anläggningsboende i stället. Man ser det som en budgeteffekt.
              Man tror att man tjänar pengar på det. EBO-bidraget dras in för
              100 % men för bara 10 % kommer det att innebära boendekostnader
              för eget boende. Att försämra ekonomin för människor som redan
              har knapp ekonomi känns inte bra.
            </seg>
            <seg n="6a56a72c">
              Jag har varit på olika förläggningar bland annat insprängda i
              hyresfastigheter i mitt eget område i landet. Visst är det skillnad
              på det boendet och den förläggning jag var på för ett tag sedan.
              Där bodde fyra ensamkommande män i samma rum. De kom från olika
              länder. Möjligen kunde två göra sig förstådda med varandra. Tänk
              att placeras på det sättet! Det tycker jag inte är värdigt.
            </seg>
            <seg n="462893dd">
              Det kan hända att det har ändrats sedan dess. Det är, som sagt,
              ett tag sedan jag var där. Men att placera fyra personer från
              olika länder, med olika bakgrund och olika kulturella erfarenheter
              tillsammans känns definitivt inte bra. Hur kommer det att bli
              i framtiden? Vilken beredskap har Migrationsverket att ta emot
              de 10 % som man tror kommer att söka sig till dessa boenden? Var
              finns de?
            </seg>
          </u>
          <note type="speaker" n="d4b586c2">
            Anf. 191 Statsrådet BARBRO HOLMBERG (s) replik:
          </note>
          <u who="ulf_holm_a45651" xml:id="i-6e034224e99daef9-7" n="6d0df255">
            <seg n="9609e547">
              Herr talman! Jag kan försäkra Birgitta Carlsson att det här inte
              är billigare. Det här gör inte regeringen för att spara pengar.
              Vi erbjuder asylsökande ett gratis boende som är mer värdigt än
              att bo trångt. Barnfamiljer får alltid en egen lägenhet. Har man
              två barn får man en tvåa eller en trea. Det är vanliga lägenheter
              som människor får.
            </seg>
            <seg n="78d6a93a">
              Det kan hända att ensamstående asylsökande får dela rum tillsammans
              med någon. Men det är aldrig mer än två i samma rum. Så ser det
              ut. Det är det som är verkligheten. Den verkligheten måste vi
              ställa mot den andra verkligheten som vi vet finns. Människor
              luras in i ett eget boende som inte är särskilt bra.
            </seg>
            <seg n="743e05cb">
              Återigen: Det har visat sig att många barnfamiljer inte har vetat
              att det har funnits ett gratis alternativ. De har kanske haft
              kontakt med en landsman som kom hit för tio år sedan när mottagandet
              faktiskt kunde vara ett tält. Det var så för tio år sedan. Eller
              så användes ett gammalt nedlagt sjukhus som flyktingmottagning.
              Det var så för tio år sedan. Den bilden kanske de hade när de
              valde att bo i eget boende. De visste inte vad alternativet var.
            </seg>
            <seg n="9894122f">
              Detta är mycket anmärkningsvärt. Vi måste se till att människor
              får god information om vad det finns för alternativ och definitivt
              när det gäller barnfamiljer. Barnfamiljer ska inte hamna i situationen
              att de trängs ihop, kanske två tre familjer, i en liten lägenhet.
            </seg>
          </u>
          <note type="speaker" n="e08a0167">
            Anf. 192 BIRGITTA CARLSSON (c) replik:
          </note>
          <u who="birgitta_carlsson_2f4bda" xml:id="i-823da14cc958270f-12" n="bf3ca7f7">
            <seg n="69d87e57">
              Herr talman! Jag är mycket förvånad över att familjen inte vet
              om detta. Det är en familj som har sökt asyl, och Migrationsverkets
              personal måste ha skyldighet att informera om alternativen för
              människorna som kommer hit.
            </seg>
            <seg n="42e0a6a3">
              Även om det finns bara två personer som kommer hit från olika
              länder och olika kulturell bakgrund kan man nästan önska sig att
              de skulle kunna få ha ett eget litet rum någonstans hellre än
              att de skulle behöva bo ihop med en person de aldrig någonsin
              tidigare har träffat. De som väljer ett EBO-boende väljer ändå
              att bo tillsammans med personer de känner sedan tidigare. Ofta
              är det släktingar. De är ofta vana att bo nära varandra i de länder
              de kommer från.
            </seg>
            <seg n="5dee8a9f">
              Jag tycker att man svartmålar detta för mycket. Att mottagandet
              skulle förbättras genom att begränsa valfriheten kan inte vi i
              Centerpartiet se. Det känns som en försämring.
            </seg>
          </u>
          <note type="speaker" n="b277b43a">
            Anf. 193 Statsrådet BARBRO HOLMBERG (s) replik:
          </note>
          <u who="ulf_holm_a45651" xml:id="i-6e034224e99daef9-8" n="6d0df255">
            <seg n="07b51b6f">
              Herr talman! Att de är vana att bo trångt från det land de kommer
              från Jag menar nog att vi ska ha ett mottagande i Sverige som
              håller svensk standard. Svensk standard är att barnfamiljer ändå
              får en lägenhet där barnen har ett utrymme. Ensamstående vuxna
              människor kan dela rum. Anläggningsboende är, Birgitta Carlsson,
              ett betydligt mer värdigt boende än de alternativ vi ser när det
              gäller eget boende. Det leder också till det är det viktiga i
              sammanhanget att människor hamnar i utanförskap. De får ingen
              förankring på bostadsmarknaden när de sedan väl får uppehållstillstånd.
              Därmed får de mycket svårt att också få en förankring på arbetsmarknaden.
            </seg>
            <seg n="1bc37912">
              Det här är ett sätt att förbättra mottagandet för asylsökande
              som kommer att leda till att människor lättare och snabbare kommer
              in i samhället.
            </seg>
          </u>
          <note type="speaker" n="ded2d276">
            Anf. 194 TOBIAS BILLSTRÖM (m):
          </note>
          <u who="tobias_billstrom_31267a" xml:id="i-2a0aad4239ba764d-0" n="2bee72e3" next="i-7b7f5a316fdfb279-0"/>
          <note n="8fb0b7c9">
            Herr talman! Jag vill börja med att yrka bifall till den moderata
            reservationen nr 3.
          </note>
          <u who="tobias_billstrom_31267a" xml:id="i-7b7f5a316fdfb279-0" n="2bee72e3" prev="i-2a0aad4239ba764d-0">
            <seg n="2bb4dd0a">
              Vad ligger egentligen i ordet integration? Vissa säger att definitionen
              av begreppet är att sammansmälta olikartade delar till en helhet.
              Det är ordbokens något snäva sätt att beskriva saken. Men när
              ordet flyttas ut på det politiska fältet blir integration till
              något mer. Det blir ett sätt att försöka beskriva en samlad politisk
              vision som är större och mer omfattande.
            </seg>
            <seg n="1bcc8baa">
              Integration är nämligen motsatsen till segregation, det fenomen
              som i dag utgör grunden till i stort sett alla de problem som
              våra större städer i Sverige i dag brottas med.
            </seg>
            <seg n="cbaf1a57">
              Från moderat sida har vi under en lång följd av år kritiserat
              den samlade asyl- och integrationspolitik som det här landets
              regeringen bedriver och har bedrivit under tio års tid. Vi har
              på punkt efter punkt fått besked om, nu senast genom Riksrevisionens
              avlämnade rapport om asylprövningstiderna, att bristerna är stora
              och omfattande. Människor slits ned i byråkratins kvarnar och
              misshandlas bokstavligt talat av ett omänskligt system.
            </seg>
            <seg n="01e38a01">
              Vi kan i dag, när riksdagen står i begrepp att avgöra frågan
              om den särskilda bostadsersättningen för asylsökande, inte bortse
              från den utveckling som ägt rum i Sverige under de senaste tio
              åren då vi haft detta system. Under denna period har problemen
              i områden som Rosengård, Bergsjön, Fittja och Botkyrka, för att
              nu nämna bara några av dem, ökat explosionsartat.
            </seg>
            <seg n="8fb34881">
              Det går självfallet inte att identifiera en enskild fråga som
              avgörande i detta sammanhang. Det finns ingen ad hoc -förklaring
              till varför just Rosengård i Malmö, i min valkrets och födelsestad,
              är mer drabbat än andra områden i Malmö eller för den delen i
              Sverige av utanförskap, otrygghet och kriminalitet. Det går inte
              att peka på en uppsättning av frågor och säga att just här finns
              problemet. Vad som däremot går att göra är att visa på specifika
              problem som utgör knutpunkter. Ett sådant är EBO, den särskilda
              bostadsersättningen för asylsökande.
            </seg>
            <seg n="ff375a2a">
              Herr talman! EBO:s grundtankar kan väl sammanfattas i meningen:
              Så rätt du tänkte, så fel det blev. Det som från början var tänkt
              att vara ett sätt att underlätta integrationen blev under den
              tioårsperiod som nu ligger bakom oss och som bidraget har existerat
              till sin raka motsats. I stället för att styra bort från otryggheten
              har vi fått en motsats.
            </seg>
            <seg n="d87cc3be">
              I september 2004 hade ca 1 700 personer i Malmö särskild bostadsersättning
              för asylsökande. 80 % av dessa var ensamstående män. Och nästan
              alla bodde, och bor vad jag vet, i två stadsdelar, nämligen Rosengård
              och Fosie. Men det är inte bara 1 700 personer som vi diskuterar
              utan det handlar också om dem som är beroende av dessa 1 700 personer
              som bidragstagare, som föräldrar och som släktingar.
            </seg>
            <seg n="87cad1d5">
              Ett faktum som många partier här i kammaren tycks bortse ifrån
              är att många EBO-bidragstagare stannar kvar hos redan trångbodda
              familjer när de fått uppehållstillstånd.
            </seg>
            <seg n="48707809">
              Detta innebär att en från början dålig situation cementeras,
              eftersom det inte finns några andra bostäder för dem att tillgå.
              Men det finns inte heller några jobb. Jag besökte under min valkampanj
              2002 flera lägenheter i Rosengård. Jag besökte en lägenhet ursprungligen
              byggd för fyra personer där det i dag bor tio. Man kan inte med
              bästa vilja i världen säga att det är en human och acceptabel
              situation. Och det är de barn som lever i de här lägenheterna
              som betalar det högsta priset med dålig hälsa både psykiskt och
              fysiskt och med sämre möjligheter att klara sig i skolan.
            </seg>
            <seg n="3563e09d">
              Jag som huvudsakligen sysselsätter mig med utbildningsfrågor
              i riksdagen brukar inte stå i talarstolen när det här utskottets
              frågor debatteras, men jag gör det i dag. Jag ser detta extra
              tydligt. När inflödet av nya elever till skolor i dessa områden
              dessutom sker stötvis och i stora grupper blir det i praktiken
              omöjligt att upprätthålla en pedagogisk verksamhet av hög kvalitet.
            </seg>
            <seg n="e8de3907">
              Lägg därtill att skolorna i dessa områden har specifika problem
              eftersom en hög andel av eleverna redan har språksvårigheter,
              kaotisk bakgrund, olika familjeproblem med arbetslösheten som
              den största grunden och ibland också en dålig självkänsla. Att
              skapa en ordning som stöder verksamheten i dessa skolor måste
              vara en prioriterad uppgift för den här kammaren.
            </seg>
            <seg n="2a5a647e">
              Herr talman! Från moderat sida är vi stolta över den uppgörelse
              som träffats i socialförsäkringsutskottet, men vi är inte nöjda.
              Jag är som riksdagsledamot från Malmö extra glad över utfallet
              i utskottet.
            </seg>
            <seg n="1fee2a66">
              Vi moderater är stolta över att det har gått att skapa en majoritet
              i denna kammare för en konsensuslösning. De tre hemställanspunkter
              där regeringen biträder våra förslag innebär att vi nu får till
              stånd en behövlig systemförändring. De här systemen kan inte längre
              tillåtas att sabotera en positiv utveckling för dem som bor i
              dessa områden.
            </seg>
            <seg n="9bd62b35">
              Utskottet slår i sitt betänkande fast att staten bara ska bevilja
              särskild bostadsersättning för asylsökande som väljer att bo i
              eget boende för det fall att detta skulle möjliggöra för en enskild
              asylsökande att anta ett erbjudande om anställning. För oss är
              detta en helt avgörande punkt det handlar om att uppmuntra till
              arbete, inte till utanförskap.
            </seg>
            <seg n="cf392278">
              Men det räcker inte med detta. Vi vill också att Migrationsverket
              ska kunna sätta ned den särskilda bostadsersättningen, helt eller
              delvis, för att skapa ytterligare incitament för den enskilde
              att ordna försörjning på egen hand. Det kan till exempel handla
              om en avtrappning baserad på olika tidsnivåer. Detta är viktigt
              för att ge fler asylsökande människor morötter att flytta till
              orter där chanserna för att få ett arbete är större.
            </seg>
            <seg n="566440c0">
              Det kommer förhoppningsvis att leda till att orter som Malmö,
              Göteborg och Helsingfors kan avlastas och att västra Skåne med
              Landskrona och Helsingborg kan få ett andrum.
            </seg>
            <seg n="f06e60f4">
              Det kommer att bli lättare att, just i enlighet med vad jag sade
              inledningsvis, uppnå visionen om en integration och en integrationspolitik
              som faktiskt fungerar, om de möjligheter som finns på andra och
              mindre orter i vårt land kan tillvaratas. För vi vet det visar
              oss erfarenheten att integrationen i sådana områden varit mer
              lyckad än vad den varit på andra håll. Det är mycket lättare att
              bli integrerad i Gnosjö än i Rosengård.
            </seg>
            <seg n="605ac54c">
              Men som jag sade är vi inte nöjda. Det finns naturligtvis anledning
              att kritisera utskottsmajoriteten som trots allt ändå inte kunde
              fatta mod att tillstyrka våra hemställlanspunkter i övrigt om
              att minska ledtiderna i asylprocesserna och att tillåta undantag
              från förbudet om att arbeta under asyltiden, vilket är en väldigt
              viktig fråga. Jag måste säga att jag tänker gå utskottsminoriteten
              till mötes i detta avseende och instämma i kritiken mot majoriteten.
            </seg>
            <seg n="cc5f38d3">
              Detta är åtgärder som är av avgörande betydelse för att skapa
              ett asylprövningssystem med trovärdighet. Det är, som har konstaterats
              i åtskilliga debatter och diskussioner i den här kammaren, just
              i dessa delar av asylprocessen och i förbudet mot arbete som de
              riktigt brutala bristerna ligger, och det är dessa som måste omprövas
              och rättas till.
            </seg>
            <seg n="66e1ab85">
              Dessa förslag borde Socialdemokraterna och dess stödpartier ha
              haft mod nog att acceptera. Jag slutar därför mitt anförande med
              en uppmaning till utskottets majoritet om att tänka om på dessa
              punkter.
            </seg>
          </u>
          <note type="speaker" n="f6391e55">
            Anf. 195 MAURICIO ROJAS (fp) replik:
          </note>
          <u who="mauricio_rojas_02ffb5" xml:id="i-6d369297e6cf1ff2-5" n="32b93c54">
            <seg n="2ca07bad">
              Herr talman! Om du verkligen tror på den beskrivning som du gjorde
              och som jag vet att vi är överens om inte bara en beskrivning
              utan också en redogörelse för orsakerna, och vi vet att det är
              socialdemokratins misslyckade integrationspolitik som ligger bakom
              varför går du då med på ett förslag som det står skrivet bara
              marginellt kan förändra detta? Är inte det här att låta socialdemokratin
              få igenom en bluff med er hjälp? Om man tror på vad man säger
              ska man föreslå riktiga åtgärder, som verkligen förändrar. Det
              här har ingenting med det att göra, och jag fattar inte varför
              du är så stolt i dag.
            </seg>
          </u>
          <note type="speaker" n="62c99b48">
            Anf. 196 TOBIAS BILLSTRÖM (m) replik:
          </note>
          <u who="tobias_billstrom_31267a" xml:id="i-ee2fe9945be38446-0" n="2bee72e3">
            <seg n="001413c2">
              Herr talman! Så sent som i går stod Per Westerberg här i talarstolen
              som representant för Moderaterna i socialförsäkringsutskottet
              och var väldigt tydlig i sin kritik av det faktum att regeringen
              fortfarande, trots att riksdagen med en mycket stor enighet för
              fem år sedan kom överens om att ändra asylprocesserna, inte har
              klarat att leverera ett förslag i den här kammaren. Den kritiken
              tycker jag är väldigt viktig att komma ihåg när man funderar över
              debatten här i dag.
            </seg>
            <seg n="f59176f2">
              Jag undrar om Mauricio Rojas häromdagen på TV såg den iranska
              tjej vars mor aldrig hade varit utanför Rosengård på åtta års
              tid och inte pratade ett enda ord svenska. Ett sådant utanförskap
              och en sådan anonymitet hade inte varit en möjlighet i en miljö
              på en mindre ort, där arbetslinjen och öppenheten hade varit de
              verkande krafterna. Det är för den kvinnans skull som vi nu väljer
              att avskaffa ett felaktigt system.
            </seg>
            <seg n="9fd25aa6">
              Jag tycker att det är viktigt att framhålla det här, för det
              framstår i debatten ibland som om det här bara skulle vara en
              liten enskild detalj av ringa intresse och med enbart skadliga
              effekter om man tar bort den. Jag delar inte den uppfattningen.
              Som riksdagsledamot från Malmö, där jag har en bakgrund av mer
              än tio år som kommunalpolitiker, har jag sett det gradvisa förfallet.
              Jag har sett hur Rosengård har utvecklats till sitt utanförskap,
              och jag är väl medveten när jag står här att jag talar för väldigt
              många personer som anser att systemet med EBO, som inte har fått
              de effekter som var avsedda från början, måste avskaffas för att
              vi ska kunna gå vidare.
            </seg>
            <seg n="7ac8b25f">
              Jag hade dock önskat att regeringen hade visat mer handlingskraft
              tidigare, och jag instämmer i den kritik som Mauricio Rojas ibland
              har framfört mot det märkliga att det först är nu efter tio års
              styre av Malmö stad som Ilmar Reepalu har lyckats samla sig till
              att närma sig riksdagen med en begäran om att avskaffa EBO. Varför
              det är på det viset kan man verkligen fundera över.
            </seg>
          </u>
          <note type="speaker" n="8ffcd163">
            Anf. 197 MAURICIO ROJAS (fp) replik:
          </note>
          <u who="mauricio_rojas_02ffb5" xml:id="i-6d369297e6cf1ff2-6" n="32b93c54">
            <seg n="7452c18b">
              Herr talman! En gång till: Det här förslaget kommer inte att
              förändra verkligheten. Ni och Socialdemokraterna vill att folk
              ska tro det, men det är inte sant. Det heter populism. Man agiterar,
              men det håller inte. Det är en bluff. Det är vad ni gör med det
              här förslaget tyvärr.
            </seg>
            <seg n="7b74a3f6">
              Vad ni i praktiken gör är att göra fattiga människor fattigare.
              Det vet du, och det vet socialdemokratin. Vad hjälper det till?
              Människorna kommer att fortsätta att komma till Malmö, till Göteborg
              och till Södertälje bara under lite sämre villkor. Hur kommer
              det att förändra läget i Rosengård, som både du och jag många
              gånger har studerat och sett? Jag har ägnat nästan sex månader
              åt att studera utanförskapet, så jag vet vad det betyder. Därför
              vill jag inte gå på någon bluff.
            </seg>
          </u>
          <note type="speaker" n="405c4d23">
            Anf. 198 TOBIAS BILLSTRÖM (m) replik:
          </note>
          <u who="tobias_billstrom_31267a" xml:id="i-ee2fe9945be38446-1" n="2bee72e3">
            <seg n="c369dfcc">
              Herr talman! Jag respekterar Mauricio Rojas djupa kunskaper på
              det här området. Det är inte det som vi diskuterar. Vad vi diskuterar
              är huruvida det i den här frågan är rimligt att prata om helhet
              kontra delar. Jag delar inte uppfattningen att bara för att man
              bryter ut och vill gå före med en del i det här förslaget är allt
              annat oväsentligt och oviktigt.
            </seg>
            <seg n="bf18f65d">
              Mitt parti står här i kammaren och utanför den för uppfattningen
              att vi måste revidera hela synen på asylprocessen. Vi måste reformera
              den, och jag hade önskat att det hade varit en borgerlig regering
              som hade utfört det här arbetet. Det hade förmodligen gått fortare
              och blivit betydligt bättre, men det ser inte ut på det viset.
              Vi måste förhålla oss till verkligheten, och verkligheten är den
              att EBO är ett skadligt system, som har fått oönskade effekter
              i flera olika städer, framför allt i storstäderna i Sverige, och
              som bör reformeras.
            </seg>
            <seg n="18f9cf3f">
              Det kan diskuteras huruvida man ska gå in för den här reformen
              på det ena eller det andra sättet. Jag menar att vi moderater
              har gjort det på ett bra vis. Vi har sagt att vi kan tänka oss
              en ersättning. Vi har sagt att vi vill ha en tydlig inriktning
              på vid vilka tillfällen som man ska få EBO och vid vilka tillfällen
              man inte ska få det. Men det finns inget annat parti av dem som
              nu reserverat sig i utskottet som har samma typ av inställning
              i frågan. Det finns ingen som har sagt: Vi vill se en justering,
              en förbättring eller en förändring. Det får mig att börja fundera
              över och jag tror inte att jag är ensam om det, för i min hemstad
              har debatten tydligt pekat i den riktningen om det i så fall inte
              finns några andra förslag. Eller handlar det bara om att försöka
              skapa någon form av konflikt kring delar av helheten när man inte
              kan få allting på en gång? Det tycker jag i så fall är fel.
            </seg>
          </u>
          <note type="speaker" n="b8e19fa0">
            Anf. 199 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-ff7c26b4b1037b83-3" n="ee8270d1">
            <seg n="0b0ffe31">
              Herr talman! Tobias Billström säger att han är stolt men inte
              nöjd. I vanliga fall hade jag blivit både förvånad och glad om
              Billström hade börjat låta som en socialdemokrat, som ett steg
              i rätt riktning, men i dag är jag bara förvånad.
            </seg>
            <seg n="8ec55fea">
              Jag lyssnade på Tobias Billström och det är bara att instämma
              i mycket av det han säger. Vi har ett jätteproblem med segregationen,
              och jag tog också upp det i mitt anförande. Problemet är stort
              i Helsingfors, där jag är invald, och i Malmö, som jag tillägnat
              mycket tid som gammal lundensare. Jag var faktiskt i Fosie i förra
              veckan hos en familj som jag känner.
            </seg>
            <seg n="b4f1c6f0">
              Problemen med arbetslöshet, utanförskap, segregation och bostadssegregation
              har vi i och för sig olika lösningar på, men det är helt andra
              lösningar än de vi diskuterar här i dag. Vi brukar mötas i diskrimineringsdebatter,
              integrationsdebatter och bolla våra förslag mot varandra. Men
              jag har inte tidigare hört att den stora moderata lösningen på
              de här problemen skulle vara att avskaffa bidragen till eget boende.
              Om det är det är det i så fall en ny linje. Jag skulle vilja höra
              om Billström nu tror att problemen i Malmö kommer att försvinna.
              Eller delar han den uppfattning som Göte Wahlström gav uttryck
              för tidigare, att det ändå bara är 10 % av dem som i dag uppbär
              bidrag till eget boende som faktiskt får flytta in på en förläggning?
              Resultatet blir därefter. De som har lite pengar i dag får ännu
              mindre pengar, en ännu mindre bas att bygga någonting på, och
              ändå är ingenting vunnet.
            </seg>
          </u>
          <note type="speaker" n="64a45b89">
            Anf. 200 TOBIAS BILLSTRÖM (m) replik:
          </note>
          <u who="tobias_billstrom_31267a" xml:id="i-ee2fe9945be38446-2" n="2bee72e3">
            <seg n="bbcbee40">
              Herr talman! Nu ska inte Gustav Fridolin tro att trianguleringen
              når nya höjder här i kammaren bara för att jag råkade använda
              ett uttryck som vanligtvis läggs i munnar på ledamöter från andra
              partier.
            </seg>
            <seg n="d7c68c7c">
              Det här förslaget är inte det stora förlösande förslaget. På
              s. 12 i betänkandet finns en reservation nr 3 om reformering av
              asylprocessen som vi har lagt och som vi inte fick gehör för i
              kammaren.
            </seg>
            <seg n="92aa12c9">
              Jag vill tydligt och klart slå fast att om inte asylprocessen
              reformeras blir naturligtvis alla andra åtgärder meningslösa.
              Det har också sagts i debatten i Malmö. Mitt eget parti gjorde
              så tidigt som i januari i år i debatten kring Välfärd för alla
              det stora programmet som har antagits i mycket bred enighet i
              Malmö tydligt och klart att vi visst ställer upp på den här tanken
              och till och med på det kortare moratoriet, inte det längre som
              Ilmar Reepalu senare har fört in.
            </seg>
            <seg n="bcaaca68">
              Men ingenting av detta spelar någon roll om inte asylprocesserna
              reformeras och om inte de åtgärder vidtas som vi har räknat upp
              och som jag har nämnt, framför allt att häva förbudet mot att
              arbeta under asylprocessen. Det tycker jag att man har glömt bort
              i debatten i kammaren här i kväll, och det tycker jag är tråkigt.
              Om vi i stället hade kunnat samla oss kring en borgerlig och kanske
              till och med miljöpartistisk enighet i utskottet kring de här
              frågorna och en gemensam reservation, då tror jag att vi hade
              kunnat stå upp mot regeringen i det här avseendet. Jag kan inte
              se av betänkandet att Miljöpartiet vill gå in för tanken att häva
              förbudet mot arbete under asyltiden, men det vill ni kanske.
            </seg>
          </u>
          <note type="speaker" n="4822b1a4">
            Anf. 201 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-ff7c26b4b1037b83-4" n="ee8270d1">
            <seg n="737548d7">
              Herr talman! Jo, vi vill ge möjligheter för människor det är
              många som gör det redan i dag att i ökad utsträckning arbeta under
              sin tid som asylsökande, absolut.
            </seg>
            <seg n="faaae1e9">
              Nu lyssnade jag på Billström och hans svar på min lilla replik.
              Det jag hörde var att nej, det mesta blir meningslöst. Han kan
              inte riktigt peka på vad som skulle vara bättre om 10 % av dem
              som i dag uppbär bidrag för eget boende tvingas in på förläggningar,
              medan 90 % bara blir fattigare. Han kan inte föra i bevis att
              det skulle lösa de stora problem som vi är eniga om finns men
              som vi har olika lösningar på.
            </seg>
            <seg n="f3936b39">
              Är det så att Billström kanske egentligen vill någonting helt
              annat än det här? Vill Billström och Moderaterna gå ännu längre?
              Vill man ha stopp för flyktingmottagande totalt i vissa städer
              och också stopp för flyktingar som har permanent uppehållstillstånd?
              Vill man stänga in vissa städer totalt? Vill man avskaffa de asylsökandes
              rätt att få bosätta sig var de vill, att den mänskliga rättigheten
              inte ska gälla dem som söker asyl i vårt land? Är det detta man
              vill? Jag förstår inte. Om du själv säger att den här lilla reformen
              är meningslös, vill du då gå längre åt det här hållet? Vill du
              någonting annat, eller är det bara ett falskspel?
            </seg>
          </u>
          <note type="speaker" n="cd3d50b0">
            Anf. 202 TOBIAS BILLSTRÖM (m) replik:
          </note>
          <u who="tobias_billstrom_31267a" xml:id="i-ee2fe9945be38446-3" n="2bee72e3">
            <seg n="86c469ec">
              Herr talman! Jag sade inte att den här reformen är meningslös.
              Jag sade att den riskerar att bli meningslös. Det är en väldigt
              stor skillnad.
            </seg>
            <seg n="26bf9f91">
              Statsrådet har tyvärr avlägsnat sig, annars skulle jag ha vänt
              mig till henne. Men jag gör det till Gustav Fridolin som ju är
              hennes supporter i den här kammaren, om än inte i just den här
              frågan. Om man inte genomför en reformering av asylprocessen på
              ett sådant sätt som skisseras i våra reservationer, anser jag
              att vi står inför en mycket större och allvarligare situation
              än vi någonsin tidigare har gjort. Då är vi riktigt på väg ut
              i naturen.
            </seg>
            <seg n="8616e143">
              Jag tycker att man ska vara ärlig med varför EBO infördes 1994.
              Det var kaos, det var kris, det var desperation över kriget i
              Jugoslavien och flyktingströmmarna därifrån. Systemet infördes
              som ett försök att övervinna problemen med handläggningstiderna.
              Men systemet har vägts på våg och befunnits vara för lätt. Systemet
              har dömts ut därför att de negativa effekterna kan inte bortförklaras.
              Man kan inte säga att det som presenteras i utredningarna och
              de synpunkter som har framförts från socialförvaltningarna i Malmö
              och från de lokala kommunpolitikerna där skulle vara varmluft.
              Det är konkreta ting vi pratar om.
            </seg>
            <seg n="1745d78f">
              Jag vänder mig emot dem som säger att den förändring som kammaren
              nu kommer att besluta om i morgon, det vill säga om voteringen
              går som den ska, skulle vara ett dekorativt undantag. Det är någonting
              mycket, mycket mer än så. Det är kanske det första riktigt viktiga
              steget på den vandring jag vill inte säga kanossavandring som
              regeringen har att göra till dess att man inser att asylprocesserna
              måste reformeras.
            </seg>
            <seg n="590f08c2">
              Vi måste få kortare handläggningstider. Vi måste komma ur den
              brutalisering och den omänsklighet som det innebär för människor
              att leva i en osäkerhetssituation under så lång tid som har varit
              fallet under 1990-talet och en bit in på 2000-talet. Det är mitt
              svar till Gustav Fridolin. Läs reservationen och få ännu mer information!
            </seg>
          </u>
          <note type="speaker" n="a072c99d">
            Anf. 203 LUCIANO ASTUDILLO (s):
          </note>
          <u who="unknown" xml:id="i-8494ea37b7428ebc-8" n="f8dd35a4">
            <seg n="3da98265">
              Herr talman! Jag ska inte förlänga debatten. Det mesta har sagts,
              framför allt av mina partivänner Göte Wahlström och statsrådet
              Barbro Holmberg.
            </seg>
            <seg n="689cf7f5">
              Jag vill uttrycka min glädje över att regeringen lyssnat på oss
              som representerar Malmö och andra kommuner som under flera år
              haft problem med flyktingmottagandet. Det är ett mångfasetterat
              problem, och det finns ingen enkel lösning på det. Men just slopandet
              av EBO är ett viktigt steg i rätt riktning.
            </seg>
            <seg n="237d7da4">
              EBO har skapat en rad problem för den enskilde asylsökande men
              också för kommunerna. Vi har sett flera exempel på trångboddhet
              och svårigheter i skolan för barn, samtidigt som kommunerna inte
              mäktat med att ge alla flyktingar som kommer ett värdigt mottagande.
            </seg>
            <seg n="aebf754e">
              Kanske är Bejzat, ansvarig för Islamic Center moskén i Malmö
              den som uttryckt detta på bästa sätt. Han säger: De däruppe han
              menar oss i riksdagen måste en gång för alla lyssna på oss här
              i Rosengård. Våra barn lever trångt, lider av sömnbrist och misslyckas
              i skolan. Vi måste hörsamma sådana ledargestalter som Bejzat,
              som driver moskén i Malmö.
            </seg>
            <seg n="64198092">
              EBO, som många här argumenterat för, är inget människovärdigt
              mottagande. Det är precis tvärtom. Att hamna trångt med boendeförhållanden
              som vi knappt sett maken till i Sverige på många år är inget människovärdigt
              mottagande.
            </seg>
            <seg n="f440ce1f">
              Vissa här har hävdat att vi skickar negativa, konstiga signaler.
              Men vad skulle vi skicka för signaler om vi accepterade det här
              boendet? Vad är det för signaler vi skulle skicka om vi accepterar,
              och inte bara accepterar utan med ekonomiska incitament uppmuntrar,
              ett sådant boende?
            </seg>
            <seg n="559ba808">
              Jag vill konkret visa vilka effekter detta har haft för Malmö
              när det gäller flyktingmottagandet. En del hävdar ju att Malmö
              vill bygga en mur runt stan. Men så är det ju inte. Mellan 1998
              och 2002 tog Malmö emot 8 % av alla dem som fick uppehållstillstånd
              i Sverige. Malmö har en befolkning som är 3 % av de boende i Sverige.
              Där har ni staden som vill ringa in sig och inte vill ta emot
              flyktingar. Vi har visat solidaritet, trots att vi under hela
              denna period har haft nollavtal med Migrationsverket.
            </seg>
            <seg n="7d570b9a">
              EBO har bidragit negativt till detta. Varför? Jo, därför att
              det sedan 1994 har funnits i genomsnitt 500 människor i så kallat
              EBO. Och när de väl har fått uppehållstillstånd har de inte kunnat
              ta sig därifrån. Ibland tvingas de, precis som Tobias Billström
              beskrev, bo kvar mycket längre i bostäderna hos de värdfamiljer
              som tog emot dem när de sökte asyl.
            </seg>
            <seg n="ac647892">
              Det finns mycket mer som måste göras. Det handlar om information
              också, att se till att människor får en bra information. Genom
              avskaffande av EBO-bidraget kanske vi har en bättre möjlighet
              att möta människor. Det handlar också om att se till att de kommuner
              som visar solidaritet också får full kompensation för flyktingmottagandet.
              Här finns rapporter som pekar på att en sådan kompensation inte
              finns i dag.
            </seg>
          </u>
          <note n="48c5ccec">
            Herr talman! Avslutningsvis yrkar jag bifall till förslaget i
            betänkandet.
          </note>
          <note type="speaker" n="05d4c3f2">
            Anf. 204 MAURICIO ROJAS (fp) replik:
          </note>
          <u who="mauricio_rojas_02ffb5" xml:id="i-6d369297e6cf1ff2-7" n="32b93c54">
            <seg n="26e9b414">
              Herr talman! Luciano Astudillo, du är väldigt glad i dag över
              att göra fattiga människor fattigare. Tror du på vad ditt parti
              säger, nämligen att bara 10 % inte kommer att flytta till eget
              boende? Det här löser inga problem. Det är bara ord, ingenting
              annat.
            </seg>
            <seg n="37bbd427">
              Du är glad för att den enda verklighet som kommer att förändras
              är för de 90 % som fortfarande kommer att flytta till Malmö och
              som ska vara fattigare och ännu mer utsatta. Vad hjälper det?
              Hur kan du vara glad för att du gör människorna fattigare?
            </seg>
          </u>
          <note type="speaker" n="9176deca">
            Anf. 205 LUCIANO ASTUDILLO (s) replik:
          </note>
          <u who="unknown" xml:id="i-8494ea37b7428ebc-9" n="f8dd35a4">
            <seg n="a178146f">
              Herr talman! Jag är glad att regeringen hörsammat förslaget om
              att avskaffa det incitament som finns till att människor hamnar
              i trånga boendemiljöer där barn drabbas av sömnlöshet och sedan
              misslyckas i skolan. Konsekvenserna av det här systemet har varit
              så totalt katastrofala för till exempel stadsdelen Rosengård.
              Jag är glad för att vi tar bort detta incitament.
            </seg>
            <seg n="2ce502ae">
              Jag kan upprepa flera gånger om att det är 10 % som påverkas
              av att vi tar bort detta incitament. Det är den bedömning som
              regeringen gör. Det är väl bra? Låt gå. Låt oss med informatonsinsatser
              göra det möjligt för människor att få reda på att Sverige är större
              än så och att det finns andra kommuner som kan bereda plats med
              ett värdigt boende, bra offentlig service med en bra skola och
              med möjlighet till arbete. Det är också en insats som jag hoppas
              att vi kan bli bättre på via Migrationsverkets insatser. Men detta
              är ett exempel. Och det är glädjande att regeringen har lyssnat
              på oss Malmöpolitiker i den här frågan.
            </seg>
          </u>
          <note type="speaker" n="7f139a51">
            Anf. 206 MAURICIO ROJAS (fp) replik:
          </note>
          <u who="mauricio_rojas_02ffb5" xml:id="i-6d369297e6cf1ff2-8" n="32b93c54">
            <seg n="99e0a94c">
              Herr talman! Tyvärr är det så, Luciano Astudillo, att du inte
              påverkar bara 10 %. Du påverkar 100 %. Det kanske är 10 % som
              inte flyttar till Malmö och 90 % som flyttar till Malmö och blir
              fattigare. Du påverkar allihop, nio av tio, på ett sätt som jag
              aldrig kunde föreställa mig gör en socialdemokrat glad. Men nu
              kan jag konstatera att man kan bli glad av sådana saker också.
            </seg>
            <seg n="c5f2bf38">
              När man lyssnar på vad du säger skulle man tro att integrationsmisslyckandet,
              som du, ditt parti och regeringen bär ansvaret för, skulle bero
              på dessa människor. Det är ni som är det stora hindret för en
              lyckad integration. Var inte så glad. Hitta inte på syndabockar.
              Var lite mer modig och säg: Vi har misslyckats. Och ge dig inte
              på dessa utsatta människor.
            </seg>
          </u>
          <note type="speaker" n="1e9f3d46">
            Anf. 207 LUCIANO ASTUDILLO (s) replik:
          </note>
          <u who="unknown" xml:id="i-8494ea37b7428ebc-10" n="f8dd35a4">
            <seg n="ca97cc74">
              Herr talman! Syndabockar kan få en märklig klang när det är en
              folkpartist som säger det. Folkpartiet var ju det parti som föreslog
              svensktest för att människor skulle kunna få bli medborgare i
              det här landet. Det var det parti som sedan föreslog att man konsekvent
              ska ta bort sfi-bidraget för dem som hoppar av sfi-undervisningen,
              även för dem som mår dåligt. Det var det parti vars ledande företrädare,
              inspirerad av fransmännen, föreslog ett förbud mot huvudduk i
              skolan. Det är det parti som i Malmö föreslår att man ska införa
              ett svensktest i grundskolan. Och de barn som misslyckas ska få
              kvarsittning ett helt år i alla ämnen. Ja, syndabockar kan få
              en väldigt speciell klang i den här kammaren.
            </seg>
            <seg n="2ff005e5">
              Integrationsfrågan är ett stort problem här i Sverige. Men den
              politik som vi för innebär en individualiserad introduktion, att
              möta människor utifrån den erfarenhet och bakgrund som de har,
              att se till att de snart kommer i arbete, att också se till att
              vi får en bättre utbildning där man ser varje enskild individ
              och hjälper dem som behöver hjälp med språk att klara av undervisningen.
              Det är en politik som vi står för. Den politik som ni står för
              innebär att ni pekar ut invandrarna som syndabockar.
            </seg>
            <seg n="5dc718f4">
              Kan vårt förslag som gäller EBO-bidraget göra att Malmö blir
              bättre på allt det som vi är rätt bra på redan i dag, tror jag
              att vi kan bryta segregationen och utanförskapet, men inte såsom
              ni gör.
            </seg>
          </u>
          <note n="5dffa6b9">
            Överläggningen var härmed avslutad.
          </note>
          <note n="2a5f70bc">
            14 § Arbetsmarknad och Arbetsliv
          </note>
          <note n="72e4e399">
            Föredrogs
          </note>
          <note n="cdae7124">
            Utgiftsområde 13
          </note>
          <note type="speaker" n="70c72d7e">
            Anf. 208 ANDERS G HÖGMARK (m):
          </note>
          <u who="anders_g_hogmark_c7178e" xml:id="i-4ccf69012bbc62f0-0" n="5384e07c">
            <seg n="e09b30e3">
              Herr talman! Det finns två bilder av svensk arbetsmarknad och
              svensk ekonomi. Båda bilderna är delar av samma verklighet men
              kanske med lite olika tidsperspektiv. När det gäller den ena bilden,
              den lite mer långsiktiga, talas det om demografiska problem, en
              stor mängd 40-talister som är på väg in i pension och som sedan
              ska försörjas. Den andra bilden är mer påtagligt näraliggande.
              Lite drygt en miljon människor, lite grann beroende på hur man
              räknar, står utanför svensk arbetsmarknad.
            </seg>
            <seg n="1405ffab">
              För många människor är det kanske något förvillande att å ena
              sidan höra berättelsen om att arbetskraften inte räcker till och
              å andra sidan studera olika kolumner och lyssna på debatter där
              det framkommer att över en miljon står utanför arbetsmarknaden.
              Man behöver inte lyssna på några debatter eftersom i stort sett
              alla människor i det svenska samhället har bekanta eller anhöriga
              som på det ena eller andra sättet har kopplingar och närhet till
              detta utanförskap att inte ha ett arbete att gå till.
            </seg>
            <seg n="0ab84bd7">
              Det är klart att vi har ett demografiskt problem på lång sikt,
              om man tar den första bilden. Det har under senare tid diskuterats
              mycket. Den stora gruppen, de tio åldersklasserna från 40-talet
              som representerar över en miljon människor, har fått olika former
              av benämningar, mer eller mindre klassiska. Ibland framställs
              den som någon större hög av biomassa, förmodligen mindre förnybar,
              som ska vänta på en försörjning inför framtiden. Det är om man
              ser det problemorienterat.
            </seg>
            <seg n="32ebb78e">
              Jag tycker att det finns anledning för oss när vi lägger upp
              politiken, formar riktlinjer för politiken och lagar och regler,
              att vi drar nytta av och ser på denna grupp som en utomordentligt
              stor resurs.
            </seg>
            <seg n="cbb3e60b">
              Det skulle vara intressant att lite grann höra den socialdemokratiske
              talesmannen Anders Karlsson ge sin beskrivning av hur han ser
              på detta. Är det ett försörjningsproblem, eller är det en möjlighet
              för oss att dra nytta av en till en och en halv miljon människor
              i sina bästa år, om jag får uttrycka det så, som kan ge det svenska
              folkhushållet olika former av bidrag inför framtiden?
            </seg>
            <seg n="400665f0">
              I den allians för Sverige som har formats ser jag för min del
              och Moderata samlingspartiet den åldersgruppen och de äldre människorna
              som en stora tillgång för att bygga värden inför framtiden.
            </seg>
            <seg n="1fa78442">
              Den här demografin är inte precis identisk i alla länder i Europa.
              I Västeuropa har man en påtaglig övervikt åt lite äldre människor.
              Men det finns delar i östra Europa i ett antal länder som kommit
              in i den europeiska gemenskapen bland de 25 medlemmarna som har
              en delvis annan befolkningspyramid och en annan demografi.
            </seg>
            <seg n="8914e42d">
              Det finns en unik möjlighet för oss nu, som kanske har de här
              problemen om 10, 15 eller 20 år, att dra nytta av den arbetskraft
              som finns i andra delar av Europa. När man följer pressen och
              läser lite grann vad som händer runtomkring i landet, och inte
              minst när det gäller konflikten i Vaxholm, börjar man fundera
              något över på vilket sätt öppenheten finns att kunna dra nytta
              av det. Det gäller att öka flödet av arbetskraft över gränserna
              och inte bara se människor i andra länder som ett hot och ett
              problem.
            </seg>
            <seg n="cd5878a8">
              I Moderata samlingspartiet ser vi givetvis möjligheterna i att
              människor från andra länder ska komma hit. Vi ser rörligheten
              som en stor fördel. Det kunde vara intressant att få höra Anders
              Karlssons uppfattning i den frågan. Det handlar om att öka konkurrensen
              inom byggsektorn och skapa möjligheter för människor att komma
              över gränserna.
            </seg>
            <seg n="f0c9b72e">
              Herr talman! Det är klart att det är i det korta perspektivet
              som de flesta människor känner arbetsmarknaden. Det faktum att
              över en miljon människor på olika sätt och av olika anledningar
              står utanför arbetsmarknaden och inte går till jobbet varje dag
              är någonting som människor upplever olika i olika delar av landet.
              Men det är i stort sett samma fenomen överallt. Det är mycket
              besvärande.
            </seg>
            <seg n="83555400">
              Herr talman! Var har arbetslinjen tagit vägen? Jag ifrågasätter
              nämligen inte ett ögonblick det goda uppsåtet hos Socialdemokraterna.
              Jag är alldeles övertygad om att ni också strävar efter någon
              form av arbetslinje och full sysselsättning. Om det inte är fel
              på uppsåtet måste det rimligtvis vara fel på förmågan att förverkliga
              de drömmar, ideal och målsättningar ni har.
            </seg>
            <seg n="077621d7">
              Ni har satt upp mål för den öppna arbetslösheten, 4 %. Det klarar
              ni inte. Det gäller inte bara i år, utan också nästa år, året
              därpå och året därefter verkar det vara omöjligt att nå det målet.
              Sysselsättningsmålet 80 % av den arbetsföra befolkningen når ni
              inte heller. Det är inte så att ni missar det tillfälligt i år.
              Det finns inga indikationer i den statistik och i de prognoser
              som görs att man de kommande åren ska kunna nå upp till 80 %.
            </seg>
            <seg n="26fcbeb3">
              På område efter område, för mål efter mål, missar ni i en av
              era kardinalfrågor. Den fulla sysselsättningen har varit lite
              grann av Socialdemokraternas om jag får använda det ordet, herr
              talman adelsmärke. Där missar ni på punkt efter punkt. Det måste
              vara utomordentligt besvärande. Frågan är: Var har arbetslinjen
              tagit vägen när nära 20 % av den arbetsföra befolkningen inte
              försörjer sig själv eller genom eget arbete kan hjälpa till med
              försörjningen av andra?
            </seg>
            <seg n="a3d54999">
              Herr talman! Det finns mycket som behöver förändras. Alliansen
              för Sverige har försökt att i den första reservationen formulera
              en ganska omfattande analys av de brister som vi ser i den nuvarande
              arbetsmarknadspolitiken och också peka på de möjligheter och de
              instrument som behöver tillföras för att klara en bättre utveckling.
            </seg>
            <seg n="26e24750">
              Det är ingen tvekan om att vi måste bryta utvecklingen mot att
              allt färre försörjer alltfler. Det är en utveckling som innebär
              att det genomsnittligt antalet arbetade timmar hos den vuxna befolkningen
              successivt minskar från 760 ned till 720 timmar. Man behöver inte
              vara någon nationalekonom eller doktor i ekonomi för att begripa
              att det är ett dödligt hot mot välfärdssamhället om antalet arbetade
              produktiva timmar minskar år efter år.
            </seg>
            <seg n="9b1b000f">
              Det kunde vara intressant att få höra någon kommentar av utskottets
              ordförande även på denna punkt. Jag trodde arbetslinjen var förknippad
              med att man skulle arbeta mer eller i varje fall inte successivt
              minska utbudet av de arbetade timmarna.
            </seg>
            <seg n="155fffda">
              Vi säger från Allians för Sverige att det krävs ett helt annat
              samhällsklimat som bejakar företagande och investeringar. Det
              krävs strategiska skattesänkningar. Det kräver, herr talman, ett
              utbildningssystem och en skola en grundskola och en gymnasieskola,
              för att ta de två konkreta exemplen som ser till att ungdomarna
              kommer ut ur skolan med kompletta betyg.
            </seg>
            <seg n="bd221e0d">
              Att nära 20 % av eleverna på gymnasieskolan går ut skolan med
              ofullständiga betyg är ett fullständigt underbetyg åt gymnasieskolan
              och det systemet. Vi vet också att ofullständiga gymnasiebetyg
              mycket sannolikt leder till problem att komma in på arbetsmarknaden.
              Det dåliga skolsystemet leder till att tusen och åter tusen ungdomar
              döms till eller tvingas in i en situation, de första åren när
              de ska etablera sig i vuxenlivet, där de står utanför arbetsmarknaden.
            </seg>
            <seg n="4da61de7">
              Ni bär ansvaret, Anders Karlsson. Regeringen styr riket. Resultatet
              på utbildningsområdet ser vi. Där behövs det mycket stora insatser.
              Har Anders Karlsson någon kommentar till detta att 20 % av ungdomarna
              inte går ut med kompletta gymnasiebetyg? Hur ser han på det i
              förhållande till ungdomsarbetslösheten som biter sig fast?
            </seg>
            <seg n="f0d73ab4">
              Vi har i Moderata samlingspartiet en människosyn som jag tror
              delas av de övriga partierna i Allians för Sverige. Vi tror att
              de flesta människor vill arbeta och kan arbeta. Vad samhället
              bör kräva är att alla anstränger sig efter förmåga. Det är en
              ganska bra regel. Alla anstränger sig efter förmåga och bidrar
              då på sitt sätt till det gemensamma både genom sin egen försörjning
              och genom skattebetalningar till försörjning och utveckling av
              andra människor som inte kan klara ett eget arbete.
            </seg>
            <seg n="9c102637">
              Det är också viktigt att vi får det goda arbetslivet. I en senare
              debattomgång kommer Henrik Westman att presentera ett antal förslag
              och idéer från Allians för Sverige.
            </seg>
            <seg n="0dc023c1">
              Herr talman! Det finns många områden som vi menar är nödvändiga
              att angripa. Vi har ett par delar. Det gäller till exempel det
              totala misslyckandet som nu har diskuterats under många timmar
              i kammaren jag tänker inte gå in på detta med integrationen av
              första och andra generationens invandrare. Där är vi utomordentligt
              dåliga.
            </seg>
            <seg n="0f2d8ef7">
              Vi har en arbetsmarknad för kvinnor som präglas väldigt mycket
              av de offentliga monopolen. Kvinnor i vissa utbildningsområden
              döms till jag säger det, herr talman att i stort sett hela livet,
              om de vill jobba med det de är utbildade för, vara i den offentliga
              arbetsgivarens hägn. Livegenskapen avskaffades i Danmark år 1788.
              Innan dess kunde man inte flytta från godset, vornedskabet och
              stavnsbånd hette det.
            </seg>
            <seg n="65cc9756">
              Vi har något liknande i Sverige. Kvinnor som vill jobba inom
              sitt yrkesområde där det i stort sett bara finns offentliga arbetsgivare
              är ju bundna till detta. Här menar Allians för Sverige att det
              finns ett dramatiskt behov av att öppna de offentliga monopolen
              så att kvinnorna kan få välja mellan olika arbetsgivare.
            </seg>
            <seg n="fec3500f">
              Det skulle vara intressant att få Anders Karlssons uppfattning.
              Ser han problemen över huvud taget? Och om han gör det, har han
              några idéer till hur man skulle kunna försöka befria kvinnorna
              från att hela livet behöva vara hos samma kategori av arbetsgivare?
            </seg>
            <seg n="da843c3b">
              Herr talman! Sammanfattningsvis finns det utomordentligt mycket
              att göra inom arbetsmarknadspolitiken. Arbetsmarknadspolitiken
              kan inte ensam ta på sig bördan av ett stort antal saker. Då kommer
              den att misslyckas. Vi behöver en översyn av den. Vi behöver också
              en översyn av AMS och arbetslöshetskassan. Allt ska syfta till
              det vill jag avsluta med att bryta utvecklingen mot att allt färre
              försörjer alltfler.
            </seg>
            <seg n="d1ee0c47">
              Detta är ett dödligt hot mot vårt välstånd. Det är ekonomisk
              katastrof. Det innebär också ett utanförskap för många människor.
              Vi vill bryta detta, få in människor i arbetslivet och skapa en
              gemenskap. Då betyder människorna någonting. Då känner de ett
              samband med olika saker. Det begär vi mandat för.
            </seg>
          </u>
          <note n="50d4608a">
            Herr talman! Med detta vill jag yrka bifall till reservation
            nr 1.
          </note>
          <note type="speaker" n="cb8e436a">
            Anf. 209 CARL B HAMILTON (fp):
          </note>
          <u who="carl_b_hamilton_f03c03" xml:id="i-7b80786acf0db553-0" n="f858780a">
            <seg n="e26c28b8">
              Herr talman! I den här debatten kommer folkpartiföreträdarna
              att tala om integrationsfrågor, Mauricio Rojas, och om jämställdhet,
              Tina Acketoft. Själv ska jag fokusera på frågan om friår och några
              aspekter på den principiellt viktiga och mycket intressanta byggkonflikten
              i Vaxholm
            </seg>
            <seg n="f4736e6b">
              Jag börjar med att tala om friår. Hur skapas välstånd? Det skapas
              genom arbete. Det är fundamentalt. Välstånd kan aldrig skapas
              genom ledighet. Tappar man insikten om kopplingen mellan arbete
              och välstånd så blir landet fattigare, lönerna lägre, pensionerna
              magrare och de offentliga intäkterna mindre. Friårsförslaget som
              finns i budgeten signalerar en helt felaktig inställning och en
              attitydförskjutning från att hylla arbetet och arbetets ära till
              att hylla ledighet och fritid.
            </seg>
            <seg n="785d66b6">
              Friåret medför lägre sysselsättning. Det konstaterade Konjunkturinstitutet
              redan i mars 2004, och IFAU:s utvärdering av de tidigare friårsförsöken
              säger samma sak. Det finns ett resonemang som leder fram till
              att man kan räkna ut hur mycket sysselsättningen minskar. Försiktigt
              räknat är det någonstans med mellan 10 000 och 11 000 människor.
            </seg>
            <seg n="c64a585e">
              Därmed blir det också mindre intäkter för det offentliga på grund
              av friårsförslaget. Det finns inte redovisat i budgeten. Dock
              blir det ungefär 4 miljarder kronor, enligt statsrådet Hans Karlsson
              i en interpellationsdebatt med mig. De socialdemokrater och andra
              som inte tror på mig kan ju i alla fall tro på Hans Karlssons
              siffror om att de offentliga kassorna får 4 miljarder kronor mindre
              på intäktssidan. Detta överdrag från 1,5 miljarder till 4 miljarder
              ska ställas i relation till budgeteringsmarginalen, som är ungefär
              220 miljoner, det vill säga en tiondel. Friårsförslaget spräckte
              alltså det offentliga saldot tio gånger om.
            </seg>
            <seg n="b63bc303">
              Intressant på senare tid, förutom Hans Karlsson medgivande, är
              Göran Perssons de facto-besked vid frågestunden i torsdags, herr
              talman. Han sade nämligen att friåret ska avskaffas så fort det
              är infört. Statsministern säger att friår endast är möjligt att
              motivera med tanke på samhällsekonomin i lägen när det finns lediga
              resurser på arbetsmarknaden. Han fortsätter: I ett läge där vi
              skulle ha en brist på arbetskraft är det säkert svårare att se
              de samhällsekonomiska fördelarna.
            </seg>
            <seg n="ae75ee53">
              Om vi snart har full sysselsättning går det inte att ha friår,
              enligt Göran Persson.
            </seg>
            <seg n="0e756cce">
              Det är mot den bakgrunden en intressant fråga när den fulla sysselsättningen
              enligt Göran Persson kommer, för då ska ju friåret avskaffas enligt
              samme Person.
            </seg>
            <seg n="1978d816">
              Jag citerar Göran Persson flitigt här. I frågestunden sade han
              också så här: det just nu trillar in telegram från olika delar
              av landet av innebörden att sysselsättningen stiger. De kom i
              går från Göteborg i Västra Götaland, från Skåne och från Helsingfors.
              Det går allt bättre för Sverige och alltfler får jobb. Jag delar
              inte den här positiva synen, men det är inte min poäng här.
            </seg>
            <seg n="133e969b">
              I Malmö i måndags sade Göran Persson att Socialdemokraterna har
              goda förutsättningar att nå målet 4 % arbetslöshet till valrörelsen
              2006. Vi vet alltså nu att år 2006 tänker sig Göran Persson och
              Socialdemokraterna att läget på arbetsmarknaden kommer att vara
              sådant att friåret tas bort.
            </seg>
            <seg n="e9a6468e">
              Jag har två frågor. Den ena är till Anders Karlsson. Vid vilken
              precis sysselsättningsnivå anser Socialdemokraterna att de 12
              000 friårsplatserna ska tas bort?
            </seg>
            <seg n="aa793d71">
              Till Ulf Holm och Miljöpartiet ställer jag denna fråga: Är Miljöpartiet
              informerat om att storebror, Socialdemokraterna, i vänsterkartellen
              redan har planerat för friårets avskaffande? Det finns inte heller
              några pengar anvisade i budgeten för 2006 till friår. Jag har
              kontrollerat den saken. Är ni alltså informerade om att friåret
              först ska införas för 2005 för att nästan omedelbart avskaffas
              2006, Ulf Holm? Det vore intressant att höra hur ni ser på den
              saken.
            </seg>
            <seg n="059c50da">
              Göran Persson är ju en tänkande varelse, och han inser naturligtvis
              att idén om friår i grunden är en stollig idé. Det gäller särskilt
              för arbetarrörelsen, som föregående talare var inne på. Vill man
              behålla sitt namn och inte övergå till något slags ledighetsrörelse
              så får man överge tanken på friår.
            </seg>
            <seg n="cb8939a9">
              Jag går nu över till några principiella aspekter på byggkonflikten
              i Vaxholm. Den rör mycket mer än bara kollektivavtal. Den rör
              rättsläge, konstitutionella aspekter och olika konfliktlinjer
              som finns i frågan. Det är inte alls bara de klassiska konfliktlinjerna
              mellan arbetsgivare och arbetstagare.
            </seg>
            <seg n="c39def1a">
              För Folkpartiets del är det bara att konstatera att ett företag
              som driver permanent verksamhet i Sverige bör ha svenskt kollektivavtal.
              Samtidigt bör inte facket tillämpa vårt inhemska regelverk så
              fyrkantigt att det saknar all anpassning till EU:s inre marknad
              och den vision som finns där om fri rörlighet för personer. Då
              kommer nämligen rättsliga konflikter att uppstå. Detta gäller
              särskilt eftersom Sverige uppenbarligen har implementerat det
              mest relevanta EU-direktivet i sammanhanget det så kallade utstationeringsdirektivet
              på ett delvis felaktigt och ofullständigt sätt, enligt professor
              Tore Sigeman i Svenska Dagbladet häromdagen.
            </seg>
            <seg n="d05fece4">
              Det enda som är helt klart i frågan är de många juridiska oklarheterna
              i kollisionen mellan nationell svensk rätt och EG-rätt. Jag citerar
              Tore Sigeman: I den svenska lag, som implementerat direktivet,
              finns en gapande lucka. Där sägs ingenting om krav på minimilön
              som utstationeringsdirektivet kräver ska tydliggöras. Det gäller
              vare sig denna minimilön är bestämd i lag vilket den inte är i
              Sverige eller i ett allmängiltigförklarat kollektivavtal.
            </seg>
            <seg n="47d32e6f">
              Han skriver vidare: Den svenska lösningen tillgodoser inte alls
              direktivets centrala syfte att göra tydligt vilka löner som ett
              gästande företag har att räkna med om det åtar sig uppdrag i Sverige.
            </seg>
            <seg n="9ffaa52e">
              Man kan också lägga märke till att de nordiska länderna trots
              sin i många avseenden likartade reglering av avtal på arbetsmarknaden
              har implementerat EG-direktivet ganska olika. Så skulle till exempel
              en lettisk lön vara acceptabel i Norge, men antagligen inte i
              Danmark. Bara den här olikheten mellan de fyra nordiska länderna
              är ett tydligt tecken på att det inte alls är glasklart och självklart
              hur EG-rätten står i förhållande till den nationella svenska rätten.
            </seg>
            <seg n="fa1d9ce0">
              Min poäng här är inte alls att slå fast någon viss rättslig tolkning.
              Min poäng är mycket blygsammare, nämligen att påpeka det ovedersägliga
              faktum att rättsläget är oklart och inte alls glasklart eller
              klockrent, som till exempel arbetsmarknadsminister Hans Karlsson
              och andra fackliga företrädare har hävdat.
            </seg>
            <seg n="3838a8c4">
              Just genom att rättsläget är så uppenbart oklart blir också Hans
              Karlssons ivriga tvärsäkerhet problematisk inte bara politiskt
              utan även konstitutionellt, herr talman. Anledningen är att statsrådet
              och regeringen ställer sig på den ena partens sida i en tolkningstvist
              som är, och redan då kunde förutses bli, föremål för domstol arbetsdomstolen
              och EG-domstolen. Statsrådets agerande kommer därmed lätt i konflikt
              med regeringsformens bestämmelse om rättsskipningens självständighet
              regeringsformen 11:3, 7 och 8.
            </seg>
            <seg n="08285b24">
              Folkpartiet menar att gränsen för vad facket kan kräva är att
              arbetsgivaren ska betala en rimlig lön som ligger inom kollektivavtalets
              löneintervall. Parterna kan dock näppeligen kräva av företag från
              ett annat EU-land en tillämpning av hela det paket av rättigheter
              och skyldigheter som finns specificerat i ett svenskt kollektivavtal.
              För att undvika många potentiella tvister i EG-domstolen bör det
              därför finnas ett starkt egenintresse hos båda parterna, inte
              minst fackföreningsrörelsen, av att själva hjälpa till att skapa
              en rimlig flexibilitet i reglerna om kollektivavtal på svensk
              arbetsmarknaden. Då kan andra EU-medborgare och EU-företag under
              begränsad tid och i begränsad omfattning verka här.
            </seg>
            <seg n="e11d069c">
              Notera att det klassiska motsatsparet facket mot arbetsgivarna
              inte finns i fallet med letterna i Vaxholm. Det finns ingen arbetsgivarpart
              som med välfyllda kassor backar upp ett litet företag från Lettland.
              Svenska arbetsgivare i byggbranschen har ju förlorat en upphandling
              till dessa letter. De har föga intresse av att stödja framväxandet
              av en ny lettisk konkurrent. Därmed blir det en obalans i maktfördelningen
              på denna del av arbetsmarknaden.
            </seg>
            <seg n="b6d76a1d">
              Den här obalansen illustreras väl i dagens Svenska Dagbladet.
              Där säger nämligen en verkställande direktör i en byggfirma apropå
              den här konflikten: Fackets kamp är därför i långa delar också
              vår strid. Härmed säger denne verkställande direktör, oavsiktligt
              måhända, att vi här har att göra med en klassisk protektionistisk
              konflikt mellan producenterna å ena sidan och konsumenter och
              skattebetalare å den andra sidan. Konfliktlinjen går alltså inte
              mellan fack och arbetsgivare, som man brukar se på arbetsmarknaden,
              utan mellan producent och konsument och skattebetalare.
            </seg>
            <seg n="de70c135">
              Regeringen borde alltså bevaka konsument- och skattebetalarintresset
              i sammanhanget och inte enbart framhäva intresset hos dem som
              finansierar regeringspartiets valrörelse, LO med 7585 miljoner
              kronor i den senaste valrörelsen och Byggnads med 45 miljoner
              förutom gratis arbetsinsatser.
            </seg>
            <seg n="ee77aa20">
              Avslutningsvis vill jag understryka att vi liberaler vill ha
              rörlighet över gränserna för att förverkliga vår långsiktiga vision
              om att människor själva fritt ska kunna välja var de vill leva,
              bo, arbeta och semestra. Vår vision är inte att halvera några
              löner.
            </seg>
            <seg n="7ec5466a">
              Folkpartiet står bakom att huvuddragen i svensk arbetsrätt och
              det som i detta sammanhang kallas den svenska modellen, det vill
              säga kollektivavtal i stället för detaljerad lagstiftning, minimilöner
              och annat, bibehålls.
            </seg>
          </u>
          <note n="db2d2880">
            Jag yrkar bifall till reservationerna 1, 6, 11 och 27.
          </note>
          <note type="speaker" n="06e71ae0">
            Anf. 210 STEFAN ATTEFALL (kd):
          </note>
          <u who="stefan_attefall_da9453" xml:id="i-8bda513d134fc31d-0" n="77d72097">
            <seg n="d3ceaa13">
              Herr talman! Sverige befinner sig på toppen av en högkonjunktur.
              I det läget har vi ungefär 5 % öppet arbetslösa och ytterligare
              nära 3 % i arbetsmarknadspolitiska åtgärder. Det här ger ett obalanstal,
              vilket är det uttryck vi brukar använda, på 7,9 % eller nästan
              8 % i en högkonjunktur. Fastän världsekonomin tappar av lite grann
              räknar man med att arbetslösheten blir något lägre nästa år. Vi
              landar på ungefär 7 ½ % i obalanstal för dem som är i åtgärder
              och öppet arbetslösa. Använder vi Eurostats mätmetoder vet vi
              att siffrorna blir något högre. Vi gömmer ju undan en del. Vi
              räknar inte med riktigt alla i vår statistik här i Sverige.
            </seg>
            <seg n="68e3f90e">
              Vi vet också att över en miljon människor i Sverige lever på
              sociala ersättningar av olika slag omräknat till helårseffekter.
              Om vi jämför det jag skulle kalla olyckstalet, det vill säga kostnaderna
              för arbetslöshet och sjukskrivningar, för 1994 med det för 2004
              kan vi se att år 1994 kostade arbetslösheten och sjukskrivningarna
              110 miljarder kronor. År 2004 är kostnaden 190 miljarder kronor,
              och vi pratar om en internationell högkonjunktur.
            </seg>
            <seg n="8e0394fd">
              Nästa år bedömer AMS att högkonjunkturen kommer att få genomslag
              på arbetsmarknaden och beräknar därför att sysselsättningen kommer
              att öka med ungefär 25 000 personer. Men av dessa omfattas ungefär
              hälften, 12 000 personer, av friåret. Det innebär att den förbättring
              som vi kan vänta nästa år bara handlar om 10 00015 000 personer,
              och det på toppen av en högkonjunktur.
            </seg>
            <seg n="99cee752">
              Till den här bilden kan vi lägga integrationspolitikens misslyckanden,
              de stora problem som finns för människor som kommer från andra
              länder och har utländsk bakgrund. De har en betydligt lägre sysselsättningsgrad
              än vi svenskar, en betydligt högre arbetslöshet och en betydligt
              sämre social situation.
            </seg>
            <seg n="91e22d74">
              Vad gör socialdemokrater, vänsterpartister och miljöpartister
              i det här läget? Man skriver lite i arbetsmarknadsutskottets betänkande
              om att man noterar att det blir lite bättre nästa år. Men var
              finns engagemanget? Var finns ilskan över det rådande läget hos
              socialdemokrater, vänsterpartister och miljöpartister? Varför
              denna liknöjdhet? Varför denna passivitet?
            </seg>
            <seg n="7cc2b1cb">
              Det verkar som om det enda man hoppas på är att den i övrigt
              hatade amerikanska presidenten George Bush ska stimulera den amerikanska
              ekonomin så att det även lyfter lite för Sverige.
            </seg>
            <seg n="368a08f1">
              Vad gör Socialdemokraterna? Om man studerar debatten under de
              senaste dagarna kan man se att de gör två saker. De försöker flytta
              fokus från detta problem till två andra områden. Det är dels Riksbanken
              som är boven i dramat, dels ett antal letter som håller till i
              Vaxholm.
            </seg>
            <seg n="22f8b022">
              De s-märkta LO-ekonomerna och AMS-cheferna stormar på DN Debatt
              mot Riksbanken och beskyller den för att orsaka en förlust av
              50 000 jobb. Men det som gör att Riksbanken inte vågar sänka den
              i och för sig rekordlåga räntan på 2 % ännu mer är att svensk
              ekonomi inte klarar av en lägre öppen arbetslöshet än ungefär
              45 %. Ska man följa LO-ekonomernas och de socialdemokratiska sympatisörernas
              rekommendationer skulle vi få en negativ ränta på -3 procentenheter.
              Det visar det orimliga i resonemanget.
            </seg>
            <seg n="cab1d8ea">
              Det är faktiskt regeringen och de som stöder regeringen i riksdagen
              som har ansvaret. I stället för att förändra, förnya och modernisera
              arbetsmarknadspolitiken och skapa bättre företagsklimat är det
              enda regeringen i viss mån gör att gasa på lite grann med finanspolitiken
              när konjunkturen går uppåt. Det innebär att Riksbanken kanske
              tvingas höja räntan tidigare än annars. Det är helt i enlighet
              med den instruktion som Socialdemokraterna har varit med om att
              fatta beslut om i den här kammaren.
            </seg>
            <seg n="e984e10e">
              Låt oss ta Vaxholmsexemplet. Det är som sagt inte bara Riksbanken
              som är boven i dramat. Nu är även lettländarna det. De anses nu
              stå för lönedumpning, brott mot den svenska modellen, hot mot
              fackföreningsrörelsen och jag vet inte allt ont som det här lilla
              företaget L&amp;P Baltic Bygg AB orsakar. Taktiken verkar vara klar.
              Gör ett litet lettiskt företag med sina 2025 anställda till den
              stora skiljelinjen mellan gott och ont. De 264 grå nyanserna som
              finns i den här bonaden ser man inte i den här diskussionen. Så
              mobiliserar man de egna fackliga aktivisterna och den fackliga
              ombudsmannakåren som utgör något slags ryggrad i det socialdemokratiska
              partiet.
            </seg>
            <seg n="894c8587">
              I själva verket är det här ett mycket seriöst företag som funnits
              i Sverige sedan 1995. Det har bland annat byggt ett antal ambassader.
              Det har försökt konkurrera på den svenska marknaden i offentliga
              upphandlingar. Det har förlorat 24 av 25. Det har alltså inte
              haft så låga priser. Men det har lyckats vinna en upphandling
              i Vaxholm enligt konstens alla regler. Då började karusellen.
            </seg>
            <seg n="10ccee5c">
              Först vill jag poängtera en mycket viktig sak för att slippa
              alla möjliga slag under bälten. Vi kristdemokrater vill bevara
              modellen med kollektivavtal i stället för detaljerad lagstiftning
              som används i andra länder i Europa. Vi vill ha goda sociala villkor
              och en bra arbetsmiljö. Det ska gälla för alla som arbetar i Sverige.
              Vi tror inte heller på en arbetsmarknad där löntagarna på samma
              arbetsplats har helt olika villkor. Vi ska självfallet ha ordning
              och reda på svensk arbetsmarknad.
            </seg>
            <seg n="2bc6d354">
              Men vi tror också att det krävs ett nytänkande från politikers
              och fackföreningars sida för att möta det nya Europa och den nya
              konkurrenssituationen. Det finns kanske ett särskilt stort behov
              av nytänkande i byggnadsbranschens fackliga organisationer som
              har ett ganska ålderdomligt lönesystem.
            </seg>
            <seg n="48c42dfb">
              Vi kan jämföra attityderna till konkurrens utifrån när det gäller
              Byggnads agerande i Vaxholm och Metalls agerande i fråga om Saabfabriken
              i Trollhättan. I det första fallet är Byggnads i konflikt med
              sina fackliga kolleger i Lettland. I det senare fallet samarbetar
              Metall med sina kolleger i Tyskland för att lösa ett problem som
              har dykt upp.
            </seg>
            <seg n="74c6d88b">
              I Vaxholmsfallet handlar det om ett företag från Lettland som
              är berett att betala minimilöner inom Byggnads avtalsområde på
              109 kr per timme plus fri mat, fri logi och fria transporter för
              de anställda. Byggnads vägrar att förhandla och kräver 145 kr
              per timme som är genomsnittet för löneutvecklingen i Helsingforssregionen.
              Den här frågan ska nu prövas både i Arbetsdomstolen och i EU.
              Det är bra. Vi behöver få klarhet i spelreglerna. Vi behöver få
              de här sakerna prövade. Vi välkomnar det.
            </seg>
            <seg n="c75b257f">
              Men det intressanta är också att det saknas en öppenhet hos Byggnads
              och Socialdemokraterna, som försvarar nuvarande modell, för att
              öka konkurrens inom byggsektorn och stärka kompetensen hos svenska
              byggarbetare så att de klarar konkurrensen på det sättet.
            </seg>
            <seg n="1aac5028">
              Det är sådana här frågor som borde vara centrala i stället för
              att man reagerar med ryggmärgen. Det är också en ganska gammalmodig
              avtalsstruktur inom de fackliga organisationerna på byggnadsbranschens
              område. Vi vet att det handlar om mycket pengar till Byggnads.
              Det handlar om 8 % av lönekostnaden som ska gå till mätningsavgifter.
              Det handlar i det här fallet om 50 000 kr i avgifter som man ska
              ta in om man lyckas genomföra sina avtal. Det är klart att det
              finns sådana drivkrafter också i den här diskussionen.
            </seg>
            <seg n="6692859c">
              Men låt oss få detta prövat. Låt oss försöka fundera över hur
              vi klarar den nya situationen utan att ge avkall på att ha en
              sund och bra konkurrens, självklart också goda och bra villkor
              för alla som arbetar inom de olika branscherna.
            </seg>
            <seg n="e811778c">
              Vi vet också att en av orsakerna till den uteblivna sysselsättningsökningen
              är utflyttningen av svenska jobb. Vi har diskuterat Trollhättan
              och Saabfabriken och många andra exempel. Företag efter företag
              flyttar ut sin produktion ur Sverige. Globaliseringen är ett faktum.
              Nationsgränserna har i många avseenden spelat ut sin roll, och
              ny teknologi gör att människor, information, kapital och kunskap
              kan flytta snabbt över stora geografiska områden. Det skapar nya
              förutsättningar för Sverige och vår konkurrenskraft. Det skapar
              nya förutsättningar för de fackliga organisationerna och för oss
              politiker. Men hur ser strategin ut från den svenska regeringens
              sida?
            </seg>
            <seg n="1be548d1">
              Det brukar sägas att kunskapen är vår viktigaste konkurrensfördel.
              Men Eurostat som mäter andelen anställda i kunskapsintensiva serviceyrken
              i de olika EU-länderna kan konstatera att inom yrkesgrupper som
              telekommunikation, utbildning, kultur, sjukvård, forskning och
              utveckling ligger tillväxten i Sverige inte alls bra till. Den
              genomsnittliga jobbtillväxten inom denna sektor de senaste fem
              åren är i Sverige 3,4 %. Sju EU-länder är bättre än Sverige. I
              topp ligger Irland med en tillväxt på nästan 8 %. Också i Spanien,
              Italien, Luxemburg, Holland, Portugal och Finland växer den kunskapsintensiva
              servicesektorn snabbare än i Sverige. Sveriges ställning som kunskapsland
              hotas och är inom några år ingen konkurrensfördel om den nuvarande
              utvecklingen fortsätter.
            </seg>
            <seg n="9320994e">
              Vi saknar alltså en tydlig strategi för både företagande och
              sysselsättning från den socialdemokratiska regeringens sida. Alltsedan
              Göran Persson kom till makten har såväl närings- som arbetsmarknadspolitiken
              präglats av passivitet. Vi brukar skämtsamt säga att arbetslösheten
              är hög i arbetsmarknadsutskottet. Det kommer inga förslag till
              oss, och det kommer inga andra förslag till något annat utskott
              som förändrar den här bilden.
            </seg>
            <seg n="2c548a64">
              Vi kristdemokrater har också kritiserat det faktum att det mål
              som Socialdemokraterna har satt upp på 4 % öppet arbetslösa och
              80 % sysselsatta i åldern 2064 år inte fungerar. Vi har i stället
              föreslagit att man ska mäta andelen arbetade timmar. Det mäter
              de verkligt viktiga sakerna, hur mycket det arbetas i relation
              till befolkningen. Men även sådana förslag som är viktiga på ett
              övergripande plan avslås av socialdemokrater, vänsterpartister
              och miljöpartister. Frågan är: Varför?
            </seg>
            <seg n="3c079cdc">
              Herr talman! Jag yrkar bifall till reservationerna 1 och 9. Reservation
              9 handlar mycket om de äldre på arbetsmarknaden. Det är ett område
              som min kollega Annelie Enochson kommer att utveckla ytterligare.
              Det är också ett viktigt område att lyfta fram i dagens debatt.
            </seg>
          </u>
          <note type="speaker" n="1f60e0f9">
            Anf. 211 ANDERS WIKLUND (v):
          </note>
          <u who="anders_wiklund_0bc422" xml:id="i-c5cb05cb04b6f2da-0" n="85d038b2">
            <seg n="c5016843">
              Herr talman! Jag vill inleda med att ställa mig bakom utskottsmajoritetens
              förslag. Jag vill också yrka bifall till vår reservation nr 2.
            </seg>
            <seg n="fac05941">
              Arbetslinjen är ju grundläggande i den svenska arbetsmarknadspolitiken.
              Huvuduppgiften är givetvis att matcha arbetslösa med lediga jobb
              men också att prioritera aktiva åtgärder framför passivt kontantstöd.
              Arbetslösa som inte hittar ett arbete ska naturligtvis erbjudas
              utbildning, praktik eller i vissa fall en subventionerad anställning
              som förbättrar deras förutsättningar att få ett arbete på den
              reguljära arbetsmarknaden.
            </seg>
            <seg n="3b13ff7b">
              Sverige har också traditionellt satsat en stor andel av medlen
              som används till arbetsmarknadspolitiken på aktiva åtgärder. Aktivlinjen
              i arbetsmarknadspolitiken har varit framgångsrik, utan tvekan.
              Den bidrog verksamt till den mycket låga arbetslösheten och det
              höga arbetskraftsdeltagande som vi hade i Sverige under både 70-
              och 80-tal.
            </seg>
            <seg n="868a0744">
              Lika framgångsrik har den dessvärre inte varit på senare tid.
              Men så är också arbetsmarknadsläget i dag mycket annorlunda och
              svårare jämfört med tidigare med lägre sysselsättning, högre arbetslöshet
              och minskat arbetskraftsdeltagande i befolkningen.
            </seg>
            <seg n="f29c7390">
              Man kan nog säga att utvecklingen har varit ganska dramatisk.
              Med början under krisåren 19921993 när massarbetslösheten drabbade
              Sverige har vi haft obalanstal på 68 % som har bitit sig fast
              på arbetsmarknaden. Andelen sysselsatta är i dag mindre än på
              flera decennier. Om vi därtill lägger ökningen av antalet förtidspensionärer
              och långtidssjukskrivna under 90-talet så framträder bilden av
              ett samhälle där tyvärr alltfler människor inte tycks platsa i
              arbetslivet.
            </seg>
            <seg n="b4b8f46e">
              Utanförskapet har förvisso många ansikten. Klasstillhörighet
              har alltid spelat en avgörande roll för risken att drabbas av
              arbetslöshet, men i växande utsträckning kan vi se att människor
              också sorteras efter kön, etnicitet och ålder.
            </seg>
            <seg n="6e995b0c">
              Utmärkande för dagens arbetsmarknad är de högre trösklarna in
              i arbetslivet som för många grupper försvårar etableringen på
              arbetsmarknaden. Inte minst gäller det människor med besvär och
              nedsatt arbetsförmåga. Och det är en grupp som tyvärr växer. I
              SCB:s arbetskraftsundersökningar har andelen av arbetskraften
              som klassificeras som arbetsoförmögen ökat från ca 150 000 personer
              i början av 90-talet till i dag ca 400 000 personer. I rapporten
              om ohälsan och sysselsättningen som LO:s ekonomer lämnade för
              inte så länge sedan gör man bedömningen att det i dag finns minst
              200 000 personer som inte får plats i arbetslivet på grund av
              nedsatt arbetsförmåga men som ändå skulle kunna göra en arbetsinsats
              förutsatt att deras arbetskraft efterfrågades.
            </seg>
            <seg n="7fa10edb">
              Herr talman! Diskrimineringen på arbetsmarknaden är omfattande
              med ökad segregering och utanförskap för stora grupper av befolkningen
              som följd. Vad är problemet? Är det arbetsmarknadspolitikens fel?
              Nej, knappast. Den ofta berättigade kritik som riktas mot brister
              i tillämpningen av befintliga regelverk har väldigt lite relevans
              för de aktuella arbetslöshetsproblemen. Visst kan de arbetslösas
              sökaktiviteter förbättras, och nog kan arbetslösas sökradier såväl
              geografiskt som yrkesmässigt säkert vidgas och bli större. Arbetsförmedlingarnas
              uppföljning och kontroll kan säkert bli bättre. Det har faktiskt
              också blivit bättre.
            </seg>
            <seg n="f1d935b0">
              För att arbetslöshetsförsäkringen ska behålla en hög grad av
              trovärdighet och legitimitet måste dess roll som omställningsförsäkring
              stärkas. Det är givetvis viktigt att regelverken tillämpas. Men
              det måste faktiskt också finnas jobb att erbjuda för att aktiviteterna
              ska bli framgångsrika. I annat fall får vi ett annat men lika
              allvarligt trovärdighetsproblem att hantera, nämligen ett urholkat
              förtroende för samhällets vilja och förmåga att se till att alla
              medborgare tillförsäkras ett arbete. Vi får inte glömma bort att
              arbetslöshetsproblemen har både en utbuds- och en efterfrågesida.
            </seg>
            <seg n="1478aaf7">
              Teorier om sökaktiviteter och sökbeteende har under senare tid
              fått en mera framskjuten plats i utformningen av arbetsmarknadspolitiken.
              Den enskildes egna aktiviteter och stöd till självhjälp är centrala
              inslag i dagens arbetsmarknadspolitik. Jag tycker inte att tyngdpunktsförskjutningen
              är fel, men om den skulle leda till en ökad individualisering
              av problem som i grunden är orsakade av en otillräcklig arbetskraftsefterfrågan
              blir det problematiskt.
            </seg>
            <seg n="918066e2">
              Herr talman! Faktum är att det inte finns något i dag som tyder
              på att utbudspolitiken har blivit mindre effektiv, snarare tvärtom.
              Arbetskraftsutbud och kompetens finns. Men hur är det med arbetskraftsefterfrågan?
            </seg>
            <seg n="0296c237">
              En fingervisning om det kan man få om man studerar utvecklingen
              av antalet lediga platser anmälda till arbetsförmedlingen och
              andelen företag som uppger att de har svårigheter att finna lämplig
              arbetskraft. Det tycks faktiskt som om ett trendbrott inträffade
              under 90-talet då antalet lediga platser och bristtalen minskade
              kraftigt jämfört med 70- och 80-talen.
            </seg>
            <seg n="66fd750a">
              Det skulle faktiskt kunna tyda på en generellt svagare arbetskraftsefterfrågan
              i ekonomin under 90-talet. Mycket talar för att det är så.
            </seg>
            <seg n="ff968d61">
              Under loppet av 80- och 90-talen har det ekonomisk-politiska
              landskapet förändrats i grunden. Varken EU-medlemskapet eller
              liberaliseringen av marknaderna, en självständig riksbank eller
              låginflationsmål som prioriterats har underlättat en politik för
              full sysselsättning.
            </seg>
            <seg n="5da2e1b7">
              Det har blivit svårare att få fram resurser för att motverka
              arbetslöshet och stimulera efterfrågan i ekonomin. Här spelar
              de stabiliseringspolitiska regelverken en roll. Nuvarande utformning
              av utgiftstaket i statsbudgeten och balanskraven i kommunsektorn
              har gjort det svårare.
            </seg>
            <seg n="4d9806b3">
              Samtidigt har konkurrenstrycket och lönsamhetskraven i ekonomin
              och näringslivet skärpts genom den pågående internationaliseringen.
              Det driver på effektivitets- och produktivitetsutvecklingen i
              arbetslivet.
            </seg>
            <seg n="33cbf28f">
              Utvecklingens sociala konsekvenser är påtagliga. När arbetsplatserna
              strömlinjeformas och arbetskrav och arbetstempo ökar minskar efterfrågan
              på och utrymmet i arbetslivet för människor som inte motsvarar
              de högre ställda kraven.
            </seg>
            <seg n="45cefc20">
              Servicefunktioner och lättare arbetsuppgifter som tidigare erbjöd
              reträttplatser för både äldre och arbetskraft med reducerad arbetsförmåga
              rationaliseras bort eller outsourcas och bildar nya kärnverksamheter
              i nya företag. Konsekvenserna av den utvecklingen blir högre trösklar
              in i arbetslivet och färre reträttplatser på arbetsplatserna.
              Utsorteringen och utslagningen från arbetslivet ökar.
            </seg>
            <seg n="4edf8de0">
              Det är, kort sagt, inte arbetsmarknadspolitikens misslyckande
              som är orsaken till det dystra arbetsmarknadsläget. Detta till
              trots borde utvecklingen på arbetsmarknaden ge oss anledning att
              fundera över hur arbetsmarknadspolitiken på ett mer offensivt
              sätt skulle kunna bidra till att öka arbetskraftsefterfrågan för
              grupper som har de största svårigheterna att få jobb på den reguljära
              arbetsmarknaden. Det gäller till exempel arbetshandikappade och
              personer med nedsatt arbetsförmåga, långtidsarbetslösa och långtidssjukskrivna,
              äldre, utlandsfödda och ungdomar.
            </seg>
            <seg n="d21e03d4">
              Borde inte till exempel anställningsstöd, och kanske också marginella
              sysselsättningsstöd, kunna användas i betydligt större omfattning?
              Trots att behoven är så mycket större i dag är antalet anställda
              med anställningsstöd oförändrat jämfört med hur det såg ut i Sverige
              på 70- och 80-talen.
            </seg>
            <seg n="dd5b8b9b">
              Ibland får man intrycket att vi inte skulle ha råd att arbeta
              eller att låta andra människor arbeta. Timmar som inte arbetas
              kan ju inte fördelas och inte heller finansiera vård, skola och
              omsorg. Därför borde vi se till att alla människor får bidra.
            </seg>
            <seg n="07fbdd72">
              Herr talman! I höstens budgetöverenskommelse genomför samarbetspartierna
              omfattande satsningar på barnfamiljer, på kommunsektorn och på
              skattesänkningar för att öka rättvisan i samhället, men också
              för att fler ska få jobb. Samtidigt tillförs arbetsmarknadspolitiken
              ökade resurser för programverksamhet som stärker aktivlinjen och
              arbetslinjen i arbetsmarknadspolitiken. Det är jättebra.
            </seg>
            <seg n="383b84ff">
              Sammantaget innebär överenskommelsen en kraftfull generell stimulans
              av efterfrågan i ekonomin. Jag är ganska övertygad om att satsningarna
              leder till fler jobb och lägre arbetslöshet. För grupper som står
              längre från arbetsmarknaden behövs även i fortsättningen en effektiv
              arbetsmarknadspolitik som banar väg för deltagande i arbetslivet.
              Målet måste ju ändå vara att alla som kan och vill ska arbeta.
            </seg>
            <seg n="17992bce">
              2000-talets arbetsmarknad är spegelbilden av 2000-talets ekonomi
              och arbetsliv. Dagens aktiva arbetsmarknadspolitik utformades
              i allt väsentligt mot bakgrund av en arbetsmarknad och ett arbetsliv
              som såg mycket annorlunda ut. Den var utformad för att fungera
              effektivt på en arbetsmarknad som präglades av mycket låga arbetslöshetsnivåer
              och där arbetslösheten främst påverkades av konjunkturvariationer
              och efterfrågan. På dagens arbetsmarknad, som kännetecknas av
              väsentligt högre arbetslöshetsnivåer och med ett betydligt större
              inslag av strukturella faktorer, kommer den här arbetsmarknadspolitiken
              till korta.
            </seg>
            <seg n="249e4dc8">
              Behovet av förnyelse i arbetsmarknadspolitiken är stort. Utmaningarna
              av välfärdspolitiken till följd av framtida demografiska förändringar
              när färre ska försörja fler ställer frågor om arbetskraftsutbud
              och arbetskraftsefterfrågan i främsta rummet.
            </seg>
            <seg n="4fc2bccd">
              Vi behöver fler i arbete och fler arbetade timmar i ekonomin
              om vi ska klara att uthålligt finansiera välfärdsåtagandena i
              framtiden. I en långsiktig politik för arbete måste förutsättningar
              skapas som gör det möjligt för alla medborgare att få en plats
              i arbetslivet och bidra efter förmåga.
            </seg>
            <seg n="9f5a8c78">
              Därför tycker vi att arbetsmarknadspolitikens mål och medel behöver
              utredas i ljuset av förändrade arbetsvillkor och de nya inslagen
              på 2000-talets arbetsmarknad.
            </seg>
          </u>
          <note type="speaker" n="dad7f4d2">
            Anf. 212 STEFAN ATTEFALL (kd) replik:
          </note>
          <u who="stefan_attefall_da9453" xml:id="i-8bda513d134fc31d-1" n="77d72097">
            <seg n="1555e8d2">
              Herr talman! Vi har alltså på toppen av en högkonjunktur kostnader
              för sjukskrivningar och arbetslöshet på 190 miljarder. Sedan Vänsterpartiet
              började samarbeta på allvar med regeringen har antalet arbetade
              timmar i relation till antalet invånare gått tillbaka.
            </seg>
            <seg n="a92b795d">
              I den reservation som Anders Wiklund har skrivit till dagens
              betänkande står det: Regeringens mål om högst 4 % öppet arbetslösa
              och minst 80 % sysselsatta ter sig alltmer avlägsna. Det skriver
              Anders Wiklund i en högkonjunktur. Då borde man åtminstone närma
              sig målen, men de är alltmer avlägsna.
            </seg>
            <seg n="c373cb84">
              För ett vänsterparti, som Anders Wiklund företräder, är det ju
              resultatet som räknas. När ska Anders Wiklund bli arg på allvar?
              När ska han börja ta i? Det är ju ett kapitalt misslyckande som
              Anders Wiklund och Vänsterpartiet har varit delaktiga i. Vilket
              ansvar tar Anders Wiklund för detta?
            </seg>
          </u>
          <note type="speaker" n="0dd6f94e">
            Anf. 213 ANDERS WIKLUND (v) replik:
          </note>
          <u who="anders_wiklund_0bc422" xml:id="i-c5cb05cb04b6f2da-1" n="85d038b2">
            <seg n="cb622053">
              Herr talman! Som jag sade i mitt anförande är problemet omfattande.
              Det är inte bara i Sverige vi har bekymmer med att klara sysselsättningen
              och arbetslösheten. Vi har det i hela Europa. Det har att göra
              med hur det ekonomisk-politiska landskapet har förändrats.
            </seg>
            <seg n="5ba4c863">
              Vi lever i en låginflationsekonomi i dag, där inflationsmålet
              prioriteras framför sysselsättningen. Till detta är vi nödda och
              tvungna. Det försvårar kampen mot arbetslöshet och för full sysselsättning.
              Den politiken blir svårare.
            </seg>
            <seg n="d6086203">
              Därför måste man lite ödmjukt konstatera att så ser förutsättningarna
              ut, så ser problemen ut. Hur ska vi hantera det?
            </seg>
            <seg n="00c3baf8">
              Jag tror att vi bör försöka hitta nya vägar, givet de förutsättningar
              som råder i dag. Jag tror att arbetsmarknadspolitiken behöver
              ses över för att vi ska hitta nya vägar med arbetsmarknadspolitikens
              hjälp så att vi kan se till att framför allt de grupper som står
              längst från arbetsmarknaden kommer in i arbetslivet. Därav Vänsterpartiets
              reservation.
            </seg>
            <seg n="45d1e7e8">
              Vi är inte alls nöjda, men vi inser problemen. Jag konstaterar
              bara när jag lyssnar till de borgerliga partiernas anföranden
              och förslag att det inte finns några förslag som skulle kunna
              lösa de problem som jag har beskrivit i mitt anförande. Tyvärr
              finns det inte heller från den borgerliga kanten några konkreta
              förslag som löser problemen på kort sikt.
            </seg>
          </u>
          <note type="speaker" n="412d1d77">
            Anf. 214 STEFAN ATTEFALL (kd) replik:
          </note>
          <u who="stefan_attefall_da9453" xml:id="i-8bda513d134fc31d-2" n="77d72097">
            <seg n="f85c8bdd">
              Herr talman! Jag tycker att vi ska notera i protokollet att Anders
              Wiklund säger att den regering han stöder inte har några förslag.
              Den enda slutsats han drar av detta är att det är okej eftersom
              oppositionen inte har något bättre förslag.
            </seg>
            <seg n="ab745eb4">
              Om nu vi inte har några bra förslag, frånta inte Vänsterpartiet
              ansvaret. Under de sex år 19982004 som man samarbetat med regeringen
              Socialdemokraterna och Miljöpartiet har man inte lyckats få ett
              större antal arbetade timmar i relation till befolkningen.
            </seg>
            <seg n="84f06616">
              Vi har en arbetslöshet på 8 %, inklusive dem som är i åtgärder,
              på toppen av en högkonjunktur. Anders Wiklunds recept för att
              lösa detta är att tillsätta en utredning för att se över målen
              med arbetsmarknadspolitiken. Det är fantastiskt.
            </seg>
            <seg n="9c2410e4">
              Man saknar lite av den revolutionära glöden hos de gamla kommunisterna.
              Anders Wiklund har en del att lära av Kalle Larsson och Lars Ohly,
              men inte ens de verkar vara revolutionära på arbetsmarknadspolitikens
              område.
            </seg>
          </u>
          <note type="speaker" n="cb3f68be">
            Anf. 215 ANDERS WIKLUND (v) replik:
          </note>
          <u who="anders_wiklund_0bc422" xml:id="i-c5cb05cb04b6f2da-2" n="85d038b2">
            <seg n="a9c648bc">
              Herr talman! Jag vet inte hur det är med den revolutionära glöden,
              men jag kan konstatera att vi under några år har haft en lågkonjunktur
              inte bara i Sverige utan i Europa. Under lågkonjunkturer brukar
              det hända saker med arbetslöshet och sysselsättning, så också
              den här gången. Vi har fått en högre arbetslöshet och en lägre
              sysselsättning.
            </seg>
            <seg n="33378eb1">
              Nu är tillväxten på gång. Nu är det fart i ekonomin. Den budgetöverenskommelse
              samarbetspartierna träffat kommer att se till att det blir en
              ökad efterfrågan som förstärker den goda konjunkturen, och därmed
              kommer också fler jobb.
            </seg>
            <seg n="9b8c4b34">
              Det jag försöker påpeka i vår reservation är att vi har ett problem
              som är strukturellt och som är betingat av hur ekonomin fungerar
              i dag. Det problemet har vi gemensamt i alla partier, och jag
              kan konstatera att man från den borgerliga sidan inte har några
              som helst lösningar på det.
            </seg>
            <seg n="a0184281">
              Jag tror att vi behöver se över en rad olika verktyg för att
              försöka hitta lösningar. Vi behöver se över arbetsmarknadspolitiken,
              både mål och medel. Vi behöver också fundera över inflationsmålet
              och de stabiliseringspolitiska regelverken för att hitta lösningar
              så att vi kan se till att leverera det vi lovar, nämligen full
              sysselsättning och en låg arbetslöshet.
            </seg>
            <seg n="29daf2ab">
              Det är ingen lätt uppgift. Jag känner ödmjukhet inför den uppgiften.
              Det gör tydligen inte Stefan Attefall.
            </seg>
          </u>
          <note type="speaker" n="d392ccb5">
            Anf. 216 CARL B HAMILTON (fp) replik:
          </note>
          <u who="carl_b_hamilton_f03c03" xml:id="i-7b80786acf0db553-1" n="f858780a">
            <seg n="e0a4b09f">
              Herr talman! Anders Wiklund konstaterar att arbetslösheten är
              för hög, att obalanstalen är för höga, att människor i växande
              utsträckning sorteras på arbetsmarknaden, att arbetsoförmågan
              ökar, att ohälsan ökar minst 200 000 människor har nedsatt arbetsförmåga
              och har samarbetat med regeringen för att utforma en politik med
              dessa resultat i sex år. Det är ju Anders Wiklund och hans parti
              som har administrerat denna situation. Under sex år har ni hållit
              på, och detta är resultatet. Det blir bara sämre och sämre.
            </seg>
            <seg n="8168b2dd">
              Anders Wiklund säger att det har blivit svårare att få fram mer
              pengar till a-politiken, arbetsmarknadspolitiken. Ja, men varför
              har ni inte gjort någonting åt det? Det är ju ert ansvar. Det
              är ni som har varit med och skrivit på budgetöverenskommelserna.
              Det är ingen annans ansvar i denna kammare annat än socialdemokraters,
              vänsterpartisters och miljöpartisters.
            </seg>
            <seg n="43979422">
              Stå inte här och ta avstånd från att det har kommit mindre pengar
              till arbetsmarknadspolitiken! Det är resultatet av era egna ansträngningar.
              Om ni var drönare eller gick hem när förhandlingen skedde vet
              jag inte, men det är ert eget ansvar.
            </seg>
            <seg n="995bbca7">
              Du sade nyss, Anders Wiklund, att det finns behov av en ny arbetsmarknadspolitik,
              en arbetsmarknadspolitisk start. Varför har ni inte satt i gång
              med det då? Ni har hållit på i sex år. Det är ert ansvar att det
              inte har blivit någon ny arbetsmarknadspolitisk start, ingen annans.
              Spring inte ifrån ansvaret!
            </seg>
            <seg n="bb200c22">
              Nu kommer jag dock till en fråga som Anders Wiklund tog upp,
              som var en ljusglimt i anförandet men som jag också skulle vilja
              att han besvarar. Anders Wiklund sade: Det måste finnas jobb att
              erbjuda. Just det! Det måste finnas fler arbetsgivare. Hur, Anders
              Wiklund, ska det bli fler jobb att erbjuda? Och säg nu inte att
              Riksbanken ska sänka räntan med ¼ %. Det är inte där problemet
              sitter. Hur ska vi få fler företag, och hur ska vi få fler arbetsgivare?
              Ett svar, tack!
            </seg>
          </u>
          <note type="speaker" n="dbf12a58">
            Anf. 217 ANDERS WIKLUND (v) replik:
          </note>
          <u who="anders_wiklund_0bc422" xml:id="i-c5cb05cb04b6f2da-3" n="85d038b2">
            <seg n="e7ff7d79">
              Herr talman! Ja, vi har problem med ohälsan, och det har vi haft
              ett antal år. De problemen försöker vi tackla på lite olika sätt.
              Det har tidigare i dag i kammaren debatterats ett förslag om ekonomiska
              drivkrafter som kammaren har fattat beslut om och som kommer att
              träda i kraft den 1 januari 2005. Det är ett exempel på hur vi
              försöker arbeta mot ohälsan. Det har också genomförts en rad andra
              åtgärder, och andra åtgärder är planerade.
            </seg>
            <seg n="3c2ad140">
              Det händer alltså saker när det gäller ohälsan. Just nu pekar
              också alla prognoser på att de åtgärder som redan är beslutade
              faktiskt också biter. Nu minskar sjukskrivningstalen i Sverige.
            </seg>
            <seg n="f62934ea">
              När det gäller jobb att erbjuda sade jag i mitt anförande att
              det i den budgetöverenskommelse vi har träffat görs en kraftfull
              satsning för att öka efterfrågan och aktiviteten i ekonomin under
              kommande år. I kombination med den uppgång vi har i ekonomin kommer
              det att leda till, det är jag helt övertygad om, att vi får en
              ökad efterfrågan på arbetskraft och fler lediga jobb att erbjuda
              de arbetslösa.
            </seg>
            <seg n="a5a4a61c">
              Vad jag försökte säga om arbetsmarknadspolitiken och behovet
              av förnyelse var att vi fortfarande har en situation där många
              befinner sig långt ifrån arbetsmarknaden, av olika skäl, och där
              en generell efterfrågestimulans kanske inte biter som vi tänkt
              oss. Då behöver man en arbetsmarknadspolitik som är offensiv och
              som med lite nya medel och verktyg kan hjälpa till att öka arbetskraftsefterfrågan
              även för de grupperna så att även de kommer in och får fotfäste
              på arbetsmarknaden.
            </seg>
            <seg n="54cd2ab6">
              Det måste ändå vara bättre att vi satsar resurserna på aktiva
              åtgärder som leder till att människor får jobb än på passivt understöd.
              Så skulle jag vilja att arbetsmarknadspolitiken utformades. Det
              arbetar jag och mitt parti för, och det hoppas vi också få genomslag
              för så småningom.
            </seg>
          </u>
          <note type="speaker" n="06af499c">
            Anf. 218 CARL B HAMILTON (fp) replik:
          </note>
          <u who="carl_b_hamilton_f03c03" xml:id="i-7b80786acf0db553-2" n="f858780a">
            <seg n="38ba3f1e">
              Herr talman! Hela uppläggningen av anförandet är ju att arbetsmarknadspolitiken
              är bra. Det är den övriga politiken som är dålig. Omvärlden är
              inte bra det är Anders Wiklunds hela upplägg.
            </seg>
            <seg n="52eec4bd">
              Anders Wiklund säger att budgeten i övrigt kan ge en ökad efterfrågan
              som ska göra att fler anställs. Men i nästa mening säger han:
              Men en generell efterfrågan kanske inte löser problemen, och då
              måste man ha arbetsmarknadspolitik gentemot specifika grupper.
            </seg>
            <seg n="e9e99f3a">
              Ja, men då kvarstår ju frågan, Anders Wiklund: Var finns de företagare
              som ska ta besluten att jag vill anställa en person eller tio
              personer ytterligare? Var finns de som ska starta nya företag?
              Vad har Vänsterpartiet och för övrigt hela regeringen, men nu
              riktar jag mig enbart till Vänsterpartiet för politik för att
              få fler människor att ta beslut om att anställa andra människor?
              Vad har ni för politik för att få människor att starta företag
              som kommer att erbjuda jobb?
            </seg>
            <seg n="ddab18d0">
              Det är den stora frågan, och den har ni inget svar på. Det är
              också den fråga som Anders Wiklund själv ställde tidigare. Det
              måste finnas jobb att erbjuda ja, men tala om hur de ska komma
              till, Anders Wiklund! De kommer inte till genom att Riksbanken
              drar i en spak eller genom att ni underbalanserar budgeten lite
              mer nästa år än vad ni gör i år.
            </seg>
          </u>
          <note type="speaker" n="b5332fef">
            Anf. 219 ANDERS WIKLUND (v) replik:
          </note>
          <u who="anders_wiklund_0bc422" xml:id="i-c5cb05cb04b6f2da-4" n="85d038b2">
            <seg n="1b5bea54">
              Herr talman! Det du refererar till i mitt anförande, Carl B Hamilton,
              handlar om att det måste finnas jobb att erbjuda också dem som
              står långt ifrån arbetsmarknaden och som har svårt att hitta jobb
              vare sig tiderna är bra eller dåliga. Det är därför vi behöver
              en arbetsmarknadspolitik i morgon som ser lite annorlunda ut än
              den vi haft tidigare.
            </seg>
            <seg n="7a5cdf0a">
              Då måste man börja fundera över hur vi använder våra pengar.
              Borde vi inte kunna använda anställningsstöd, sysselsättningsstöd
              och marginella sysselsättningsstöd för att se till att de människor
              som i dag har väldigt svårt att komma in på arbetsmarknaden får
              en chans och ett fotfäste på den reguljära arbetsmarknaden och
              i arbetslivet? Det borde vara en uppgift för arbetsmarknadspolitiken
              med hänsyn till hur arbetsmarknaden har förändrats och förutsättningarna
              försämrats för de här grupperna.
            </seg>
            <seg n="9c5ad8b2">
              Det är vad jag försökte säga i mitt anförande om arbetsmarknadspolitiken.
              Gårdagens arbetsmarknadspolitik var bra för gårdagens arbetsmarknad.
              I dag ser arbetsmarknaden annorlunda ut, och då behöver vi en
              ny arbetsmarknadspolitik.
            </seg>
          </u>
          <note type="speaker" n="33be4741">
            Anf. 220 MARGARETA ANDERSSON (c):
          </note>
          <u who="margareta_andersson_0b692f" xml:id="i-03a67ca94466b6b2-0" n="8d8c5d8d">
            <seg n="4fa0520c">
              Herr talman! Jag ska börja med att yrka bifall till reservationerna
              18 och 29. Jag står givetvis bakom övriga centerreservationer,
              men jag nöjer mig med att yrka bifall till de två.
            </seg>
            <seg n="43c86666">
              Jag började med att fundera lite grann över vad ordet marknad
              innebär i det här sammanhanget. Vi talar om arbetsmarknad. För
              mig handlar arbete och marknad här om liv och rörelse. Det händer
              saker och ting. Det är aktörer som köper och säljer. Det sluts
              köpeavtal.
            </seg>
            <seg n="7d17a7e4">
              Sedan gick jag över till att fundera på vad det är för aktörer
              som finns här. Ja, det finns säljarna, de som på den här marknaden
              vill sälja sin arbetstid. Det är ungefär 4,3 miljoner människor.
              Därtill kommer ett antal, cirka en miljon, som står utanför, som
              står bredvid och tittar och inte får vara med, som inte får pröva
              vingarna, som inte får ta de där första skären ut på den blanka
              is som arbetsmarknaden också kan vara.
            </seg>
            <seg n="ffda5346">
              Jag ville belysa den här frågan också ur deras synvinkel. Vad
              kan vi göra för att underlätta för dem?
            </seg>
            <seg n="efff6e04">
              Herr talman! Sedan finns de andra aktörerna, köparna, de som
              ska ha behov av de här arbetstagarnas, de här arbetssäljarnas
              tjänster. Här finns de stora företagen. De klarar sig ganska bra.
              De kan köpa i Sverige. Men de kan också gå ut i andra länder och
              köpa på en annan marknad där priserna kanske ser annorlunda ut.
              Där kanske också andra relationer på arbetsmarknaden ser annorlunda
              ut.
            </seg>
            <seg n="83c8fb34">
              Sedan finns de lite mindre företagen. Några av dem träffade jag
              i måndags. De kallar sig för ett gäng som har gjort Gnosjöupproret.
              Det var ett gäng glada gossar. Det var inga kvinnor med i det
              gänget, men de var kampvilliga. De kämpar för att få en arbetsmarknad
              som fungerar så att de kan driva sina företag vidare.
            </seg>
            <seg n="755d835d">
              De sade allihop, från skohandlaren från Anderstorp till dem som
              driver tillverkningsföretag: Javisst, det är roligt att anställa.
              Det är det bästa vi vet när företaget går så bra att vi kan anställa
              fler. Vi vill ha många människor. Vi vill erbjuda dem jobb och
              en bra arbetsmiljö, för det vet vi att vi har i våra företag.
              De har låga sjuktal och allt möjligt. Men det är fel regler, och
              reglerna är alldeles för många för att de ska våga ge sig på att
              anställa.
            </seg>
            <seg n="d8473d5b">
              Dessutom har det kommit in en annan faktor på den här arbetsmarknaden.
              Det är omvärlden som tränger sig på. Helt plötsligt är inte Sverige
              den lilla väl omgärdade ön där vi kan vara överens på den här
              lilla arbetsmarknaden. Vi ser nu byggkonflikten i Vaxholm. Helt
              plötsligt visar det sig att det finns andra aktörer som kommer
              in även på vår marknad, som kommer in och vill vara med och dela
              på våra kakor.
            </seg>
            <seg n="1b676e32">
              Att de stora företagen har rört sig utanför vårt land och varit
              ute och tafsat på andra håll har vi inte märkt på samma sätt tidigare,
              mer än ett antal bönder som har fått se att mjölkpriserna och
              köttpriserna har sjunkit, ett antal industriarbetare som har blivit
              av med jobbet för att de stora företagen har lagt ut sin verksamhet
              i andra länder. De har märkt det. Men inte de som har rört sig
              på den interna svenska arbetsmarknaden.
            </seg>
            <seg n="e7e13394">
              Sedan har vi också ett fenomen som kallas för jobless growth
              , tillväxt utan arbete. Det är någonting som finns både i USA
              och i Europa. Det är ganska ofta de stora företagen som bidrar
              till detta. De tjänar pengar, de har bra vinster, och det beror
              till dels på att de köper den billiga arbetskraften på andra marknader
              än i Europa. De kan också skjuta över en hel del av sina kostnader
              på de mindre företagen.
            </seg>
            <seg n="65a0a25e">
              Det är alltså i de mindre företagen som jobben slås ut, inte
              i de stora, nu när Ericsson, Electrolux och andra har flyttat
              ut ur landet. Då ser det helt annorlunda ut på den svenska arbetsmarknaden
              också. De människorna har blivit av med sina jobb. Hur ska vi
              hantera den här marknaden? Hur ska vi se till att reglerna blir
              annorlunda?
            </seg>
            <seg n="093bab59">
              På kort sikt kan man göra insatser för att få AMS att ändra sitt
              arbetssätt. Man kan göra mycket tidigare insatser för människor
              som blir arbetslösa. Man kan lägga de stora resurserna ute på
              arbetsförmedlingarna, där det ska finnas människor som kan ta
              hand om de arbetslösa med en gång. Varför ska man behöva gå i
              hundra dagar innan man får ordentlig kontakt med en arbetsförmedlare?
            </seg>
            <seg n="57cb1dde">
              Är du sjuk säger människor: Har du inte fått någon hjälp inom
              14 dagar är risken att du blir institutionsbunden. Du blir alltså
              van vid att vara hemma i stället för att gå till jobbet. Det är
              säkert samma sak för de arbetslösa, även om man inte har forskat
              på samma sätt på det området. Man vänjer sig vid att man kan leva
              ett ganska bra liv på a-kassa.
            </seg>
            <seg n="05872ee2">
              Men så säger inte reglerna i a-kassan. Och det är många som har
              blivit uppmärksammade på det nu när man börjar ifrågasätta vilka
              som har rätt till a-kassa. Det ska vara en omställningsförsäkring.
              Då ska det verkligen vara det. Och det ska vi följa upp och kontrollera.
            </seg>
            <seg n="12e6ce5d">
              Men vi måste samtidigt ge människor en möjlighet att påverka
              sin situation. Då måste de få hjälp och stöd. Det ger man dem
              bäst när de är i början av arbetslöshetsperioden, innan de har
              hunnit vänja sig, innan de har tappat självförtroendet och inte
              riktigt vet om de vågar söka fler jobb. Jag har fått så många
              nej att jag inte orkar ett nej till. Se till att stötta dem i
              början av arbetslöshetsperioden! Låt inte så lång tid gå! Det
              kan vara ett ganska enkelt och ganska kortsiktigt sätt att jobba.
            </seg>
            <seg n="39627cb4">
              Men sedan måste vi, precis som Anders Wiklund har sagt tidigare,
              se över hela arbetsmarknadspolitiken. Gör vi rätt saker? Och gör
              vi fel saker, varför fortsätter vi då att göra det? Det vore väl
              bättre om vi i så fall ändrade på vårt sätt att arbeta och på
              våra regler så att det fungerade bättre i det sammanhang vi befinner
              oss i nu. Vi kommer inte att lämna EU. Även om vi skulle göra
              det kommer verkligheten inte att lämna oss. Det här är så som
              det ser ut.
            </seg>
            <seg n="3c72154d">
              Centerpartiet har i sin partimotion valt att lyfta fram några
              grupper som är speciellt utsatta. Det handlar om de arbetshandikappade.
              Det är en grupp som i dag inte får göra sin insats i samhällslivet.
              Många av dem går arbetslösa trots att de väldigt gärna skulle
              vilja göra en insats. Vi säger: Höj lönebidragen från 13 700 kr,
              ett belopp som har legat still sedan 1992, alltså i tolv år, till
              17 700 kr. Då har AMS sagt att man kommer att hamna på en lönenivå
              där väldigt många hamnar, och då skulle det bli fler arbetsgivare
              som vågar anställa människor med handikapp som har svårt att klara
              sig på arbetsmarknaden.
            </seg>
            <seg n="9370f718">
              Det är över huvud taget en möjlighet som vi borde utnyttja mycket
              mer. Några talar om undanträngningseffekter. Ja, det kanske behövs
              undanträngningseffekter för att man ska upptäcka de här människorna
              och deras resurser.
            </seg>
            <seg n="b4a518bb">
              Sedan har vi ett gäng som är ganska svårhanterat. Det är de som
              är arbetsföra men inte anställbara, de som försäkringskassan säger
              nu är ni färdigrehabiliterade till. Ni kan gå ut på arbetsmarknaden.
              Men det finns ingen arbetsmarknad att gå ut till. Och arbetsförmedlingen
              säger: Javisst, men du är inte anställbar. Det finns ingen som
              vill anställa dig. Och så hamnar de här människorna mellan två
              stolar.
            </seg>
            <seg n="e019bd68">
              Jag har sett en bild. Den såg ut som ett dike, där de här människorna
              ramlar ned. Och det finns ingen myndighet som har fått det uttalade
              ansvaret för detta. Bara en sådan sak tycker jag är ganska allvarlig.
              Och jag tycker för min del att det skulle vara ett ganska självklart
              ansvar för arbetsmarknadsmyndigheterna. Är man inte sjuk utan
              arbetsför ska man också få hjälp att komma in på arbetsmarknaden.
              Men då ska man också kunna få det här stödet, kanske med ett lönebidrag
              eller någon annan form av anställningsstöd.
            </seg>
            <seg n="d2ab42f0">
              Det här är viktiga frågor. Unga och äldre, det finns många som
              är diskriminerade på arbetsmarknaden, och flera frågor har tagits
              upp tidigare här.
            </seg>
            <seg n="5c5fc712">
              Men man kan ibland också bli bekymrad över hur regeringen prioriterar
              sin tid och sina resurser. I dag har tre regeringsledamöter deltagit
              tidigare i debatten. Men när det gäller det här området, som handlar
              om arbetsmarknaden, som handlar om ungefär en tredjedel av statsbudgeten,
              som handlar om ungefär fem miljoner människor har man inte tid,
              eller också har man inga idéer att komma och redovisa.
            </seg>
            <seg n="42546224">
              Det vore kanske bra om man från Socialdemokraternas sida i utskottet
              tog sig en funderare och lämnade lite idéer från den debatt som
              arbetsmarknadsutskottet nu för i kammaren så att vi kanske kan
              få lite mer att göra även i vårt utskott.
            </seg>
          </u>
          <note type="speaker" n="45fc51e0">
            Anf. 221 ULF HOLM (mp):
          </note>
          <u who="ulf_holm_a45651" xml:id="i-6e034224e99daef9-9" n="6d0df255">
            <seg n="2dd95c89">
              Herr talman! Den här budgetpropositionen är framförhandlad gemensamt
              av Socialdemokraterna, Vänstern och Miljöpartiet. Därför är det
              väldigt mycket bra i den. Man kan alltid ha en del synpunkter.
              Det har jag givetvis. Men i det stora hela är det en stor framgång,
              och vi har ju haft budgetsamarbete i sex år nu.
            </seg>
            <seg n="a96e5352">
              Carl B Hamilton tog upp en diskussionspunkt innan om hur vi skapar
              nya jobb. Hela budgeten är ju ett försök att skapa jobb, självklart
              är det så. Men Sverige bestämmer inte ensamt läget, därför att
              vi har en internationaliserad ekonomi. Därför styrs vi också av
              saker som händer i vår omvärld. Det måste vi ta hänsyn till. Det
              är en förändring jämfört med för 20 år sedan, då den här kammaren
              faktiskt hade mycket större inflytande på hur man kunde nå högre
              sysselsättningstal och kunde laborera med olika faktorer.
            </seg>
            <seg n="5782acef">
              Vi har i budgeten sett till att till exempel avskaffa arvs- och
              gåvoskatten. Vi tillför nya resurser till vård, skola och omsorg
              genom att ge mer pengar till kommuner och landsting. Vi tog förra
              veckan fram regelförenklingar för småföretagare, vilket var en
              framförhandlad effekt av budgetuppgörelsen.
            </seg>
            <seg n="9f1946cc">
              Vi vill på olika sätt försöka skapa fler arbeten i samhället.
              Det är naturligtvis det som är syftet. Vi har också lyckats väldigt
              bra, även om vi naturligtvis inte är nöjda.
            </seg>
            <seg n="0d289599">
              Vi vet att vi har en internationaliserad ekonomi. Titta på länderna
              runtomkring! Jämför Sveriges arbetslöshetssiffror med övriga EU-länders!
              Då är det inte så mycket att skämmas över. Då har vi klarat oss
              förhållandevis väl, trots det politiska och ekonomiska läge som
              råder i världen. Men vi måste göra mer det håller jag fullständigt
              med om. Och alla förslag till hur vi ska göra det bättre är välkomna.
            </seg>
            <seg n="a147bfb4">
              Jag ställer däremot inte upp på den borgerliga alliansens förslag
              om att det bästa sättet är att sänka ersättningsnivåerna. Jag
              håller inte med om att det är det bästa sättet att skapa fler
              jobb i Sverige.
            </seg>
            <seg n="8518ebea">
              Jag ställer upp på sysselsättningsmålet, det vill säga att 80
              % av befolkningen i åldern 2064 år ska ha reguljär sysselsättning.
              Det är vårt mål, och det är ett bra mål.
            </seg>
            <seg n="04dc12ed">
              Tyvärr tenderar arbetslösheten fortfarande att ligga på en alltför
              hög nivå. Det är ett problem för samhället, men framför allt är
              det ett problem för den enskilde. Det är ett gissel och får i
              många fall mer eller mindre katastrofala följder för honom eller
              henne. Då måste vi ha resurser.
            </seg>
            <seg n="9e2edf36">
              Ett av förslagen är därför att vi ska satsa på 20 000 nya arbetsmarknadspolitiska
              platser. Vi vill se till att den som tyvärr blir arbetslös inte
              bara ska ställas på gatan och bli helt utanför, utan ska försöka
              få en plats så att man kan vidareutveckla sig själv, att man kan
              studera och försöka hänga sig kvar i samhället. Det tror jag är
              väldigt viktigt.
            </seg>
            <seg n="bdc67852">
              Det är inte min favoritsysselsättning att ha flera AMS-platser
              det erkänner jag. Men jag inser att det är det bästa som vi kan
              erbjuda just nu, och då måste vi gå vidare med det.
            </seg>
            <seg n="ab0a4657">
              Miljöpartiet har en del synpunkter när det gäller de arbetsmarknadspolitiska
              insatserna. Vi har lagt fram ett förslag om att vi ska ha en omställningsersättning
              för att stärka den enskilda individens möjligheter att bestämma
              hur insatsen ska kunna komponeras. Det innebär att medborgaren,
              som vi kallar brukaren, ska stå i centrum för all offentlig verksamhet
              och att medborgarens ställning, inflytande och möjligheter att
              påverka sin egen situation ska stärkas. Det tror vi är väldigt
              bra. Inom just arbetsmarknadsområdet innebär det att den arbetslöse
              själv efter bedömt behov bestämmer över sina insatser. Jag tror
              att det är ett sätt att utveckla de arbetsmarknadspolitiska insatserna
              i samhället, som skulle kunna förändra AMS inställning.
            </seg>
            <seg n="5262f13d">
              En annan fråga är att vi borde satsa mer på sociala arbetskooperativ.
              Ett socialt arbetskooperativ är, fru talman, en fristående sammanslutning
              av personer som samverkar för att tillgodose behov av arbete och
              social gemenskap genom ett samägt demokratiskt företag. Det är
              ganska vanligt i många andra europeiska länder, och vi borde satsa
              mer på det här i Sverige. Vi tycker därför att regeringen borde
              utveckla detta, genomföra en kartläggning av de hinder som i dag
              finns inom AMS för att utveckla detta mer och komma med förslag
              på hur man skulle kunna undanröja dessa.
            </seg>
            <seg n="0e615cbe">
              Det är den enda reservationen jag har i detta betänkande, fru
              talman, och jag yrkar bifall till reservation 16 under punkt 7.
              Jag tror att det är väldigt viktigt att vi kan sätta i gång detta
              arbete.
            </seg>
            <seg n="6ef1f558">
              Det efterfrågades också fler nya idéer inom arbetsmarknadspolitiken.
              Det är det vanliga: Vi måste ha nya idéer. Ja, då har vi kommit
              med en ny idé. Men genast tycker inte Carl B Hamilton om det,
              utan han säger att det leder till Sveriges totala förfall och
              att vi kommer att förlora BNP-tillväxt i en oerhört stor omfattning.
              Jag pratar naturligtvis om friåret.
            </seg>
            <seg n="8fedebe6">
              Friåret kan vara en ny möjlighet. Samtidigt kritiserar den borgerliga
              alliansen detta och säger att det finns alldeles för många som
              är sjuka och arbetslösa, att en miljon lever på bidrag och så
              vidare och att vi inte gör någonting.
            </seg>
            <seg n="f574a824">
              Vi gör någonting nu! Vi måste försöka förhindra att fler blir
              sjukskrivna. Vi måste ha ett arbetsliv som fungerar. Vi måste
              se till att satsa på förebyggande arbete.
            </seg>
            <seg n="29c54334">
              Det innebär i detta fall att en person ska kunna bli friårsledig
              om han har varit hos en arbetsgivare i minst två år. Då får man
              ledigt mellan tre och tolv månader och får 85 % av a-kasseersättningen
              under denna tid. Samtidigt släpper man in en arbetslös person,
              helst långtidsarbetslös, invandrare eller andra prioriterade grupper
              men det är inget totalt krav under denna tid för att få jobb,
              för att den personen inte ska tappa fotfästet på arbetsmarknaden.
            </seg>
            <seg n="83c1ed17">
              Det är ett utmärkt försök, som vi har haft i två års tid i tolv
              kommuner. Vi har nu i budgeten sett till att det ska utvecklas
              till att gälla i hela landet, eftersom det har varit en sådan
              succé. Det är kanske inte det perfekta sättet, men det är ett
              nytt förslag, som den borgerliga alliansen borde se med lite mer
              positiva ögon på. Men när vi väl kommer med ett nytt förslag är
              det en massa fel på det också.
            </seg>
            <seg n="2021720c">
              En sak som få har lyft fram i debatten om friåret är någonting
              som den borgerliga alliansen väldigt ofta brukar prata om, nämligen
              möjligheten till ökad rörlighet på arbetsmarknaden. Ja, friåret
              innebär detta. I snitt har de personer som tagit ut friårsledigt
              under försöksperioden varit anställda i 16 år hos samma arbetsgivare.
              Då har man verkligen fastnat hos samma arbetsgivare. Nu ger vi
              dessa personer en chans att söka ny sysselsättning. 22 % har utbildat
              sig, och 26 % har startat nytt företag och så vidare. Chansen
              att göra något nytt ökar rörligheten på arbetsmarknaden. Det borde
              man se positivt på, vilket vi från Miljöpartiet naturligtvis gör.
            </seg>
            <seg n="8e89a319">
              Det finns fler punkter som jag skulle vilja ta upp, nämligen
              frågan om arbetstidsförkortning. Det ska genomföras ett försök
              från och med nästa år som vi i budgeten har avsatt pengar till,
              för att utröna om förkortad arbetstid kan ge bättre hälsoeffekter
              på arbetsmarknaden. Det är ett område som inte är utvecklat och
              inte är ordentligt studerat. Därför har vi satt i gång detta projekt,
              som ska pågå under två års tid från och med nästa år. Därför har
              vi i budgeten avsatt en mindre summa pengar för en sådan försöksverksamhet.
              Vi tror att det är väldigt viktigt.
            </seg>
            <seg n="46d94d2c">
              Slutligen, fru talman, har vi föreslagit en rad åtgärder när
              det gäller olika områden inom arbetsmarknadspolitiken. Vi har
              till exempel inom integrationsområdet lagt förslag om prova-på-platser.
              Det är ett ytterligare sätt att försöka förbättra integrationen
              på den svenska arbetsmarknaden. Vi vet alla i den här kammaren
              att vi har problem med det och har svårt att hitta bra lösningar.
              Det går för sakta det är vi överens om, men ingen av oss har mirakelreceptet.
              Detta är ytterligare ett försök att hitta ett sätt. Från och med
              den 1 februari nästa år sätter vi i gång prova-på-platser just
              för personer som saknar eller har begränsad erfarenhet av svenskt
              arbetsliv. Det är tyvärr ofta invandrade grupper.
            </seg>
            <seg n="66ae33b1">
              Vi har också förslag inom ungdomspolitiken och inom äldrepolitiken.
              Eftersom min talartid är slut får jag be alla att läsa utskottets
              betänkande.
            </seg>
          </u>
          <note type="speaker" n="89e36a80">
            Anf. 222 STEFAN ATTEFALL (kd) replik:
          </note>
          <u who="stefan_attefall_da9453" xml:id="i-8bda513d134fc31d-3" n="77d72097">
            <seg n="2c7091cb">
              Fru talman! Det hedrar Ulf Holm att han åtminstone försöker försvara
              den ekonomiska politik och arbetsmarknadspolitik som socialdemokrater,
              vänsterpartister och miljöpartister har lagt fram. Ulf Holm meddelar
              oss att hela budgeten är ett försök att skapa jobb. Om det är
              försöket, hur är då resultatet? Efter sex år som Ulf Holm och
              Miljöpartiet har samregerat, samarbetat, med Socialdemokraterna
              ser vi att antalet arbetade timmar i relation till befolkning
              har minskat.
            </seg>
            <seg n="6c7f2567">
              Ulf Holm säger att vi styrs av omvärlden. Hur ser omvärlden ut
              just nu? Jo, det är en högkonjunktur. Det har varit två högkonjunkturer
              under de sex åren och en lågkonjunktur. Under denna högkonjunktur
              efter sex år med Ulf Holm som en av dem som har styrt politiken
              har vi alltså en öppen arbetslöshet på 5 % och i åtgärder ungefär
              38 %!
            </seg>
            <seg n="9abd393a">
              Nu vet vi att Ulf Holm mer gillar friår än arbete, men syftet
              med budgeten var att skapa jobb. När ska Ulf Holm bli så upprörd
              att han gör något åt den rådande situationen?
            </seg>
            <seg n="b8ee3ec7">
              Nu säger Ulf Holm att han inte tror att det finns något mirakelrecept.
              Vi är nöjda om han praktiserar de befintliga recepten. Det finns
              gott om sådana i både oppositionens alternativ men också runtom
              i länder som har lyckats bättre än Sverige.
            </seg>
            <seg n="a5a841e6">
              Använd vanliga recept. Det behövs inga mirakelrecept.
            </seg>
          </u>
          <note type="speaker" n="1a3ecbfe">
            Anf. 223 ULF HOLM (mp) replik:
          </note>
          <u who="ulf_holm_a45651" xml:id="i-6e034224e99daef9-10" n="6d0df255">
            <seg n="945dd751">
              Fru talman! Jag hävdar bestämt att det tyvärr inte finns några
              mirakelrecept längre. Skulle det ha funnits något sådant hade
              det sett annorlunda ut.
            </seg>
            <seg n="3e15b95f">
              Personligen vill jag inte ta friår nu. Jag är ganska nöjd med
              mitt förtroendeuppdrag just nu. Jag känner mig inte alls utsliten
              eller trött. Men jag tror att personer som har slitit hårt och
              länge på en arbetsplats mår bra av ett friår. Det gynnar faktiskt
              Sverige i det långa loppet att vi har en befolkning som mår bra
              och tycker att det är skoj att gå till jobbet. Det är långsiktigheten.
            </seg>
            <seg n="8c777c5d">
              Jag hävdar bestämt att vi med den budget som vi lägger fram tillsammans
              försöker skapa fler arbeten. Det är en bedömningsfråga om vi lyckas
              eller inte. Jag tror bestämt att det med de borgerligas förslag
              skulle gå sämre. Därför är jag nöjd med det förslag vi har lagt
              fram.
            </seg>
          </u>
          <note type="speaker" n="2dfb384a">
            Anf. 224 STEFAN ATTEFALL (kd) replik:
          </note>
          <u who="stefan_attefall_da9453" xml:id="i-8bda513d134fc31d-4" n="77d72097">
            <seg n="32bd3654">
              Fru talman! Problemet är att Ulf Holm, Miljöpartiet, Vänsterpartiet
              och Socialdemokraterna är ganska nöjda, trots att vi har 8 % av
              svenska arbetskraften öppet arbetslös eller i åtgärder. Det är
              precis det som är grundproblemet. Det finns en förnöjsamhet över
              politiken. Så länge man klarar valet, så länge man håller fackföreningarna
              någorlunda lugna, och så länge allt är någorlunda lugnt är man
              nöjd. Men de arbetslösa får inte den uppmärksamhet de förtjänar.
            </seg>
            <seg n="29d6b022">
              Ulf Holm pratar om att vi har lyckats ganska bra jämfört med
              omvärlden. Det beror på vad man jämför med. Starta 19941995 och
              se på utvecklingen i många länder sedan dess. Det är många länder
              som har utvecklats bättre. En del har haft sämre förutsättningar
              än Sverige. Andra har haft bättre förutsättningar.
            </seg>
            <seg n="5305c931">
              Det går inte att jämföra med tyskarna som har sina speciella
              problem och fransmännen som drar ned snittet ganska mycket. Men
              ta länder som till exempel har lägre öppen arbetslöshet än Sverige:
              Danmark, Irland, Cypern, Luxemburg, Ungern, Österrike, Slovenien,
              Storbritannien, USA och Japan. Lägg därtill att vi har ruskigt
              många i arbetsmarknadspolitiska åtgärder jämfört med dessa länder.
              Då är det fler länder som ligger bättre till än vi.
            </seg>
            <seg n="45bd44c5">
              Vilka ska vi jämföra oss med? Jag vill att Sverige ska vara en
              toppnation med hög sysselsättning och låg arbetslöshet. Jag är
              inte nöjd, men tyvärr verkar Ulf Holm vara alltför nöjd.
            </seg>
          </u>
          <note type="speaker" n="23c41751">
            Anf. 225 ULF HOLM (mp) replik:
          </note>
          <u who="ulf_holm_a45651" xml:id="i-6e034224e99daef9-11" n="6d0df255">
            <seg n="d4f96b78">
              Fru talman! Stefan Attefall efterfrågar att jag ska vara mer
              förbannad och arg. Jag vet inte om det är bästa receptet för att
              komma på bra idéer för hur man ska agera inom politiken. Jag kan
              mycket väl bli arg, men det brukar jag oftast bli på EU och inte
              när det gäller de arbetslösa i Sverige. Men jag kan nog få upp
              ångan ordentligt också.
            </seg>
            <seg n="10499390">
              Det är klart att man inte är nöjd när det finns flera hundra
              tusen som är arbetslösa i landet. Då kan man aldrig vara nöjd.
              Men vi jobbar hela tiden på att försöka få ned de siffrorna. Nu
              står vi i en situation där ekonomin faktiskt går fruktansvärt
              bra. Vi har en hög tillväxt i Sverige. Storföretagen och många
              företag går jättebra. Konkurserna minskar och så vidare. Ändå
              skapas inte nya jobb. Det är en ny situation, som inte kan belastas
              majoriteten i riksdagen. Det är lite förmätet att säga att det
              är vi som genom beslut har skapat den situationen. Nej, det tycker
              jag absolut inte att man kan säga. Därför försöker vi med olika
              medel att skapa fler arbetstillfällen genom att lägga fram en
              budget som går ihop.
            </seg>
            <seg n="dfc16f4e">
              Vi har också satsat 100 miljarder de kommande åren på infrastruktur
              i Sverige, det vill säga skapa jobb genom att bygga järnvägar
              och vägar och så vidare.
            </seg>
          </u>
          <note type="speaker" n="7390edb1">
            Anf. 226 CARL B HAMILTON (fp) replik:
          </note>
          <u who="carl_b_hamilton_f03c03" xml:id="i-7b80786acf0db553-3" n="f858780a">
            <seg n="ba912cc2">
              Fru talman! Det sista Ulf Holm sade var en hopplöshetens litania:
              Vi jobbar på. Ekonomin går jättebra. Men det finns inga jobb.
              Vi har inget recept.
            </seg>
            <seg n="a3e009c2">
              Låt mig ta upp frågan om friåret. Det tyckte Ulf Holm var en
              ny idé. Men det räcker inte att idéer ska vara nya. De ska också
              vara bra. Det är helt fel att det har varit en succé. IFAU har
              utvärderat detta. Det vet Ulf Holm. Det har varit en mycket kritisk
              utvärdering.
            </seg>
            <seg n="a4f383ca">
              Det är inte alls någon ökad rörlighet på arbetsmarknaden. De
              personer i dessa län och kommuner som har använt sig av friåret
              har inte bidragit till någon ökad rörlighet på arbetsmarknaden.
              Det är religion och kvacksalveri som Miljöpartiet ägnar sig åt
              i denna fråga. Kvacksalveriet kommer från det Ulf Holm var inne
              på, nämligen att hindra potentiellt sjuka människor genom att
              ge dem ett friår. Ska det sitta byråkrater och bedöma olika människors
              potentiella sjukbenägenhet? Ulf Holm vill inrätta kvacksalveri
              i systemet. Människor som mår dåligt ska få läkarbesök, behandling
              och eventuellt rehabilitering. De ska inte ha miljöpartistiskt
              kvacksalveriarrangemang.
            </seg>
            <seg n="bac93d15">
              Jag ställde en fråga i mitt huvudanförande beträffande avskaffandet
              av friåret. Göran Persson har flaggat för att det ska avskaffas
              år 2006. Det ska inte finnas friår när arbetsmarknaden är i en
              god situation. Jag upprepar min fråga om Miljöpartiet har informerats
              av Göran Persson om planerna. Varför finns det inte angivet något
              om 2006 i budgeten?
            </seg>
          </u>
          <note type="speaker" n="0f6fd0c9">
            Anf. 227 ULF HOLM (mp) replik:
          </note>
          <u who="ulf_holm_a45651" xml:id="i-6e034224e99daef9-12" n="6d0df255">
            <seg n="2739bef6">
              Fru talman! Carl B Hamilton tar upp att det inte är någon succé.
              Det får står för Carl B Hamilton. Jag skulle nog vilja kalla ett
              förslag där vi har lagt fram att vi ska avsätta 12 000 heltidsplatser
              i hela landet från och med den 1 januari och där det redan finns
              14 000 ansökningar för en succé. Jag tror att ganska många anser
              att det är en succé. Inte minst de som har fått friårsledighet
              och de som har fått en ny arbetsplats under den tiden anser att
              det är ett förbaskat bra förslag som är värt att pröva.
            </seg>
            <seg n="8f495335">
              Det pågår utvärderingar. Den utvärdering som Carl B Hamilton
              tar upp handlar om första delen utifrån ett arbetsmarknadspolitiskt
              perspektiv. Syftet med friåret är inte främst arbetsmarknadspolitiskt.
              Det är en frihetsreform som får goda effekter även på arbetsmarknadspolitiken.
              Det läggs av de anledningarna fram under det här avsnittet i budgeten.
            </seg>
            <seg n="2107820c">
              Till våren ska Arbetslivsinstitutets utredning om hälsoeffekterna
              av friåret komma. Vinster i form av minskad stress och färre sjukskrivningar
              ska där belysas. Den är mycket mer intressant utifrån Miljöpartiets
              synpunkt eftersom vi argumenterar att vi tror att friåret är bra
              i förebyggande syfte för personer som känner att de börjar bli
              utslitna på sin arbetsplats och vill göra något annat under en
              begränsad tid. Det är människor i den gruppen som det här gäller,
              i stället för att vi ska låta dem fortsätta att jobba och jobba
              tills de blir sjukskrivna. Då gör det ingen nytta vare sig för
              dem själva eller för samhället i stort att bli sjukskrivna.
            </seg>
            <seg n="934d7ac6">
              Carl B Hamilton ser inte den intäkten. Den existerar inte i hans
              värld, det vill säga de positiva välfärdsvinsterna, ökad livskvalitet
              och en bättre budget på lång sikt.
            </seg>
          </u>
          <note type="speaker" n="f202ed87">
            Anf. 228 CARL B HAMILTON (fp) replik:
          </note>
          <u who="carl_b_hamilton_f03c03" xml:id="i-7b80786acf0db553-4" n="f858780a">
            <seg n="47f4b602">
              Fru talman! Nu tycker jag att Ulf Holm får skärpa sig. Jag har
              ställt samma fråga två gånger, och nu gör jag det en tredje gång.
              Jag undrar om det finns ett svar på frågan om Miljöpartiet är
              informerat om att Socialdemokraterna och Göran Persson, på det
              sätt som han har beskrivit i denna kammare, avser att år 2006
              ha avskaffat friåret? Finns det några pengar i budgeten år 2006
              avsatta för ett fortsatt friår? Finns det ett svar på den frågan,
              Ulf Holm?
            </seg>
          </u>
          <note type="speaker" n="d5a9398c">
            Anf. 229 ULF HOLM (mp) replik:
          </note>
          <u who="ulf_holm_a45651" xml:id="i-6e034224e99daef9-13" n="6d0df255">
            <seg n="b048b29a">
              Fru talman! Från och med år 2005 blir det permanent i hela landet,
              och vi har inte för avsikt att avskaffa det 2006. Jag har inte
              hört statsministern uttrycka något sådant, men det är möjligt
              att han har sagt så. Den här budgeten är faktiskt en kompromiss
              efter samarbete mellan tre partier, och det är möjligt att statsministern
              har den här uppfattningen utifrån hans situation, men låt oss
              se vad effekterna blir när alla tre partier diskuterar frågorna
              framför allt om det när vi ser utvärderingarna och hur friåret
              fungerar i hela landet finns någon anledning att ompröva friåret
              ur någon aspekt. Jag tror inte det. Jag är fortfarande fast övertygad
              om att vi kommer att se de positiva effekterna och att de kommer
              att sprida sig. Därför tar jag väl statsministerns uttalande med
              en nypa salt.
            </seg>
          </u>
          <note type="speaker" n="68a89e31">
            Anf. 230 MARGARETA ANDERSSON (c) replik:
          </note>
          <u who="margareta_andersson_0b692f" xml:id="i-03a67ca94466b6b2-1" n="8d8c5d8d">
            <seg n="56815405">
              Fru talman! Ulf Holm sade i sitt anförande att han tyckte att
              vi skulle satsa mera på sociala arbetskooperativ. Det tycker också
              jag är ett väldigt bra sätt att få ut fler människor i arbete,
              människor som står väldigt långt från arbetsmarknaden. Men jag
              undrar om du kan utveckla de här idéerna lite mera. Vad är det
              för insatser på arbetsmarknadsområdet som Ulf Holm räknar med
              måste ske för att det ska bli lite mera fart på det här med sociala
              arbetskooperativ, så att fler människor kan få komma ut och få
              möjligheten till ett demokratiskt arbete, där de kan få göra en
              insats efter den förmåga som de har?
            </seg>
          </u>
          <note type="speaker" n="33694cac">
            Anf. 231 ULF HOLM (mp) replik:
          </note>
          <u who="ulf_holm_a45651" xml:id="i-6e034224e99daef9-14" n="6d0df255">
            <seg n="dece2e36">
              Fru talman! Jag berörde inte det så mycket i mitt tal, för jag
              vet att en av mina partikolleger senare kommer att ta upp detta
              i sitt tal. Men jag kan mycket väl utveckla detta.
            </seg>
            <seg n="6782c401">
              Framför allt handlar det om att stötta sociala arbetskooperativ
              för att de ska kunna utvecklas. De ska byggas upp på annat sätt
              än till exempel med vinstintresse. Man skulle kunna använda det
              inom AMS verksamhet på ett helt annat sätt än man gör i dag. Det
              blir en lite annan inriktning än den som vi har i dag.
            </seg>
            <seg n="bb89881f">
              Detta finns också med i den utredning om Samhall som gjordes
              av Arbetslivsinstitutet. Både Kommunförbundet och Landstingsförbundet
              har varit inne på linjen att man borde utveckla detta och ge det
              större möjligheter än vad man gjort i dag, för att på så sätt
              öka möjligheterna för sociala arbetskooperativ.
            </seg>
            <seg n="20c859da">
              Vårt syfte är först att vi vill att regeringen ska kartlägga
              vilka regelförändringar som är nödvändiga och vilka hinder som
              behöver tas bort för att vi ska kunna gå in på denna linje.
            </seg>
            <seg n="ce3294fd">
              Jag tror att Margareta Andersson och jag står väldigt nära varandra
              i den frågan, och vi skulle kunna ha ett stort utbyte i arbetet
              för att hjälpa regeringspartiet att inse fördelarna med sociala
              arbetskooperativ.
            </seg>
          </u>
          <note type="speaker" n="0a07e99c">
            Anf. 232 MARGARETA ANDERSSON (c) replik:
          </note>
          <u who="margareta_andersson_0b692f" xml:id="i-03a67ca94466b6b2-2" n="8d8c5d8d">
            <seg n="01c39693">
              Fru talman! Tack för det svaret! Också jag tror att vi kan samarbeta
              mera om det här med sociala arbetskooperativ.
            </seg>
            <seg n="07486137">
              Ulf Holm tog också upp en fråga som gällde arbetstidsförkortningen.
              Jag vill vinkla den frågan på ett lite annorlunda sätt. Hur ser
              Ulf Holm på att arbetet inte är slut efter åtta timmar? Vi har
              i princip åtta timmars arbetsdag, men väldigt många jobbar både
              betald och framför allt obetald övertid. Vi har 24-timmarsmyndigheten,
              och vi ska ständigt vara nåbara. Det gäller inte bara oss riksdagsledamöter
              utan också väldigt många andra människor.
            </seg>
            <seg n="99d4aa54">
              Många individer har alltså inte några gränser för arbetstiden.
              Hur ser Ulf Holm på det problemet? Det är en annan fråga än att
              förkorta arbetstiden för den som har ett väldigt väl avgränsat
              arbete. Också detta är ett problem, inte minst ett hälsoproblem,
              som jag ser det.
            </seg>
          </u>
          <note type="speaker" n="7f7a9bb2">
            Anf. 233 ULF HOLM (mp) replik:
          </note>
          <u who="ulf_holm_a45651" xml:id="i-6e034224e99daef9-15" n="6d0df255">
            <seg n="bec2b359">
              Fru talman! Jag kan faktiskt dela den oron som vi ser på arbetsmarknaden.
              Alltfler tar jobbet med sig hem, och arbetsgivaren anser att man
              alltid ska vara anträffbar. Man kan också själv som arbetstagare
              gilla sitt jobb så pass mycket att man tar det med sig hem. Jag
              tror inte att det är nyttigt i längden att jobba alltför mycket
              utan man måste också ha ett liv bredvid sitt arbetsliv.
            </seg>
            <seg n="813e28a8">
              Vi var tidigare inne på att vi måste få hela livspusslet att
              gå ihop. Det måste vara arbete, det måste vara någon fritidssysselsättning,
              och det måste vara familj i en kombination för att man ska få
              en hög livskvalitet.
            </seg>
            <seg n="980a8a6e">
              Jobbet spelar en stor roll, och på den direkta frågan hur man
              kan laborera med detta åligger det givetvis arbetsgivaren och
              kanske de fackliga företrädarna ett stort ansvar att jobba med
              de här frågorna tillsammans för att förhindra övertid och oreglerad
              arbetstid eller i det kanske positiva fallet att arbetstagaren
              tar med sig sitt jobb hem alldeles för mycket.
            </seg>
          </u>
          <note type="speaker" n="1b4b0ea4">
            Anf. 234 ANDERS KARLSSON (s):
          </note>
          <u who="anders_karlsson_ccab93" xml:id="i-ee37e663b9d54a72-0" n="bf9ad5ac">
            <seg n="7c464998">
              Fru talman! Knappast någon i det här landet har under den senaste
              tiden kunnat undgå turerna kring eventuella uppsägningar på Saabs
              fabrik i Trollhättan. De som jag har varit i kontakt med har varit
              mycket oroliga.
            </seg>
            <seg n="32c8b28e">
              För många trollhättebor har det senaste halvåret varit en tid
              då de kastats mellan hopp och förtvivlan. Frågor de ställer sig
              är många som: Är det du eller jag som mister jobbet? Kan vi bo
              kvar i Trollhättan? Måste vi sälja huset om vi blir arbetslösa?
            </seg>
            <seg n="697ce2b1">
              Fru talman! Vem som helst av oss kan förstå att en sådan situation
              är mycket påfrestande många av oss har dessutom varit i den. Det
              är då det är skönt att veta att det finns ett skyddsnät omkring
              oss att vi kan känna trygghet i den utsatta situation som vi hamnar
              i om vi blir arbetslösa. En trygghet som leder till att jag vågar
              kasta mig ut på arbetsmarknaden igen för att konkurrera om ett
              nytt arbete.
            </seg>
            <seg n="1b479d22">
              Men när det där arbetet inte på en gång löser min situation är
              det viktigt att vi har en fungerande arbetslöshetskassa och en
              ersättning som man kan leva ett drägligt liv på även om man blir
              arbetslös. Det vet alla som någon gång har drabbats av att inte
              ha något jobb att gå till och att inte känna den där självklara
              samhörigheten med jobbarkompisarna.
            </seg>
            <seg n="d519a99d">
              I Moderaternas värld är det tungt att drabbas av arbetslöshet.
              Inte nog med att du blir av med jobbet med allt vad det innebär
              utan a-kassan ska dessutom sänkas till 75 % och därefter till
              65 % efter 100 dagars arbetslöshet. Men inte nog med det Moderaterna
              vill också införa en bortre parentes efter 300 dagars arbetslöshet.
            </seg>
            <seg n="281eee8b">
              För de metallarbetare på Saab i Trollhättan som riskerar att
              bli arbetslösa blir det dubbla pålagor om de i värsta fall blir
              av med jobbet.
            </seg>
            <seg n="06ca8426">
              Fru talman! Nu ser vi att arbetsmarknadsläget förbättras och
              arbetslösheten sjunker. Den öppna arbetslösheten är 4,9 % av arbetskraften,
              och antalet deltagare i arbetsmarknadspolitiska program uppgick
              i oktober till 129 000 personer. Det är bra att så många har påbörjat
              någon form av vidareutbildning för att kunna möta framtidens arbetsmarknad.
            </seg>
            <seg n="9a702ddb">
              Vi ser också att långtidsarbetslösheten är klart lägre än för
              ett år sedan. Detta är viktigt för dem som varit arbetslösa länge
              för dem är det en oerhörd lättnad att vara tillbaka på arbetsmarknaden
              igen.
            </seg>
            <seg n="be47eb5f">
              Våra mål är tydliga och högt satta; alla som lever i Sverige
              ska ha samma rättigheter och skyldigheter men också samma möjligheter.
            </seg>
            <seg n="5b213a7b">
              Precis som det tidiga industrisamhället misshushållade med våra
              begåvningsreserver genom att utestänga barn ur arbetarklassen
              från utbildning och vissa yrken, leder förminskningen av människor
              med invandrarbakgrund till ett slöseri med våra gemensamma tillgångar.
            </seg>
            <seg n="501f034b">
              Därför påbörjas den 1 februari nästa år ytterligare en åtgärd
              i form av prova-på-platser för att underlätta för invandrare att
              komma ut i arbetslivet.
            </seg>
            <seg n="881bbe92">
              Den ekonomiska tillväxten i Sverige är stark, den starkaste i
              Europa. Dock är arbetsmarknaden fortfarande svag men förväntas
              stiga nästa år.
            </seg>
            <seg n="1be59dd6">
              Konjunkturinstitutets senaste barometer visar att industrikonjunkturen
              har fortsatt att förbättras under tredje kvartalet i år. De konstaterar
              också att exporttillväxten i Sverige är mycket stark. Enligt Konjunkturinstitutets
              generaldirektör Ingemar Hansson kan vi räkna med en sysselsättningsökning
              med början nästa år och med fortsättning 2006. Och de är inte
              ensamma i sin bedömning. Också AMS prognos för 2005 som presenterades
              i förra veckan visar att de nästa år räknar med att arbetsmarknaden
              kommer att förbättras. Ja, vi kan nu se att företagen börjar efterfråga
              arbetskraft. Även om det inte går så fort som vi önskar kommer
              arbetslösheten att sjunka och sysselsättningen att öka med 25
              00030 000 personer.
            </seg>
            <seg n="75864767">
              Men det är en sak som oroar oss, och det är att antalet fast
              anställda minskat medan antalet tidsbegränsade anställningar har
              ökat. Det är en varningsklocka som vi måste lyssna till och ta
              på största allvar.
            </seg>
            <seg n="41d78a65">
              Jag vill med kraft understryka vikten av åtgärder för att motverka
              en fortsatt utveckling av detta slag. Därför förbereds nu en departementsskrivelse
              som kommer att remissbehandlas i början av nästa år.
            </seg>
            <seg n="faa4463d">
              Fru talman! När det gäller målet för den socialdemokratiska arbetsmarknadspolitiken
              råder det inga som helst tvivel om vad det är som gäller. Det
              handlar om att få en väl fungerande arbetsmarknad där de arbetslösa
              ska få jobb så fort som möjligt, och om de inte får jobb ska de
              omfattas av bra arbetsmarknadsåtgärder. Det handlar också om att
              se till att företagen får tag i den kompetens de behöver för att
              utveckla och expandera sina verksamheter eller hitta vikarier
              i samband med föräldraledigheter. Jag talar med andra ord om matchningen
              mellan arbetslösa och lediga jobb som vi så ofta diskuterar, inte
              minst i denna kammare.
            </seg>
            <seg n="7f626c67">
              Som jag inledde med är det också viktigt för dem som drabbas
              av arbetslöshet att kunna känna sig trygga trots att de plötsligt
              står utan jobb. De ska ha en ekonomisk trygghet i form av en hög
              a-kassa.
            </seg>
            <seg n="aa7d0bd7">
              Men vi står inför en stor utmaning. Det gäller att skapa förutsättningar
              för att alla delar av landet och hela den potentiella arbetskraften
              ska få del av den positiva utvecklingen framöver. Det är angeläget
              att utjämna skillnaderna i arbetslöshet och sysselsättning mellan
              olika regioner och olika grupper av människor liksom att öka rörligheten
              på arbetsmarknaden. Som ett led i detta gör regeringen en förstärkning
              av dag- och veckopendlingsstödet från och med den 1 februari 2005.
            </seg>
            <seg n="56540908">
              Fru talman! Låt mig säga några ord om vad några av de andra partierna
              i riksdagen anser om den nuvarande arbetsmarknadspolitiken.
            </seg>
            <seg n="2b80aed5">
              Moderaterna anser till exempel att det finns en partipolitisk
              styrning av AMS. De vill ha en enhetsmyndighet där länsarbetsnämnderna
              avskaffas mer centralisering och mindre decentralisering. Med
              andra ord är mer Helsingfors och mindre regionalpolitik en direkt
              konsekvens av detta.
            </seg>
            <seg n="0d6d1023">
              För vår del anser vi att vikten av dialog måste betonas liksom
              betydelsen av lokalt och regionalt inflytande i arbetsmarknadspolitiken.
              Ju närmare människorna besluten fattas, desto starkare blir delaktigheten.
            </seg>
            <seg n="561e4549">
              Moderaterna menar också att sänkt ersättning minskar antalet
              arbetslösa, att sänkt ersättning minskar den genomsnittliga arbetslöshetsperioden
              och att en bortre parentes får fler i arbete.
            </seg>
            <seg n="4c55dfca">
              Här är skillnaden i politiken: Vi socialdemokrater tror på människorna
              och deras förmåga. Moderaterna vill ge mer piska och mindre stöd.
            </seg>
            <seg n="7ed2da19">
              Folkpartiet å sin sida anser att regeringens mål om 80 % sysselsättning
              är otillräckligt. De vill att områden där färre än 60 % arbetar
              ska förklaras som sociala krisområden. Jag skulle därför gärna
              vilja fråga de folkpartister som befinner sig här i kammaren just
              nu: Hur många av er skulle vilja bo i ett socialt krisområde?
              Vad tror ni att en sådan benämning gör med de människor som redan
              bor där och som säkert har andra problem utöver att de ska pekas
              ut som några krakar som bor i ett krisområde?
            </seg>
            <seg n="052604e9">
              Folkpartiet går dessutom ett steg längre än sina blåaste kamrater
              i den borgerliga alliansen och föreslår att AMS ska läggas ned
              helt och hållet och ersättas av en mindre myndighet. Leijonborgs
              partibröder tror att privata arbetsförmedlingar, bemanningsföretag
              och specialinriktade förmedlingar kan lösa de problem vi har med
              arbetslösheten i dag.
            </seg>
            <seg n="8f6783ef">
              Enligt Kristdemokraternas förslag ska den försäkrades avgift
              stiga vid högre arbetslöshet. Det innebär att egenfinansieringen
              i arbetslöshetsförsäkringen ska höjas. Med andra ord påstår Kristdemokraterna
              att det är den arbetslöses eget fel att han eller hon är arbetslös.
              Själv har jag svårt att tro att dessa förslag leder till att företagen
              börjar investera mer, som ju är grunden för att öka antalet arbetstillfällen.
            </seg>
            <seg n="efd1f667">
              Fru talman! Vi är många socialdemokrater här som vet hur det
              känns med hot om uppsägning från en anställning. Det är svårt
              att sova, man oroar sig för ekonomin och helt plötsligt är hela
              ens trygga värld satt i gungning. Det är i sådana situationer
              som det är viktigt att veta att det finns en väl fungerande arbetsförmedling
              som hjälper till så att man snabbt får ett nytt jobb eller en
              chans att omskola sig.
            </seg>
            <seg n="8b40fe2f">
              Arbetsmarknadspolitikens inriktning under det kommande året och
              framöver bygger på att man förhindrar att arbetslösheten breder
              ut sig. Därför har vi i våra förslag i budgeten föreslagit åtgärder
              för att skapa fler jobb och för att utveckla och stärka välfärden.
            </seg>
            <seg n="9ddb088d">
              Alla ska ha rätt till en god välfärd. Trygghet och rättvisa är
              inte någonting som bara ska omfatta ett fåtal utan ska gälla för
              alla. Arbetslösheten ska fortsätta att bekämpas, och tryggheten
              måste finnas där oavsett om du vill vara barnledig, om du blir
              sjuk eller utan jobb.
            </seg>
            <seg n="5e38a06d">
              Därför vill vi ha ordning och reda i ekonomin och en bra arbetsmarknadspolitik,
              och vi tar avstånd från den allianspolitik som sätter sänkta skatter
              före bra arbetsförmedlingar och trygga ersättningar till sjuka
              och arbetslösa. Och vi säger nej till att låta de ekonomiska orättvisorna
              växa och tryggheten urholkas.
            </seg>
            <seg n="afed5706">
              Fru talman! Till sist är det genom trygghet och klara regler
              som människor frigörs och kan vara med och skapa ett samhälle
              där alla har en plats.
            </seg>
            <seg n="680fe71e">
              Med detta vill jag yrka bifall till utskottets förslag i betänkandet
              och avslag på samtliga motioner.
            </seg>
          </u>
          <note type="speaker" n="dd21e84b">
            Anf. 235 ANDERS G HÖGMARK (m) replik:
          </note>
          <u who="anders_g_hogmark_c7178e" xml:id="i-4ccf69012bbc62f0-1" n="5384e07c">
            <seg n="e7152acc">
              Fru talman! Om man inte kände till hur det förhåller sig i samhället
              uti Sverige utan bara lyssnade på Anders Karlsson, skulle man
              ju få intrycket att det är väldigt bra. Det är nästan kusligt
              att höra skillnaden mellan den retorik han presenterar här och
              de många, många problem på både kort och lång sikt som flera av
              oss från den borgerliga alliansen har varit inne på.
            </seg>
            <seg n="8faed672">
              Jag deltog inte i replikskiftet med de så kallade samverkanspartierna,
              men jag lyssnade på det och funderade över vilken uppbackning
              den regeringspolitik som Anders Karlsson och hans Socialdemokrater
              för har. Och jag måste säga: Bevare mig väl! Lite grann kan man
              nästan förstå att politiken, eller bristen på politik, blir som
              den blir med sådana medregerande partier.
            </seg>
            <seg n="76af3faa">
              Anders Karlsson svarade egentligen inte på någon fråga, utan
              hans viktigaste uppgift blir att kritisera. Han sade att Moderata
              samlingspartiet föredrar piska. Anders Karlsson, jag gav uttryck
              för en uppfattning, nämligen att Moderata samlingspartiet har
              uppfattningen att de flesta människor vill jobba och att de flesta
              människor kan jobba. Och i ett samhälle där vi alla ska hjälpas
              åt måste de flesta som kan och vill jobba också jobba. Det är
              den enkla sanningen från Moderata samlingspartiet. Jag kan inte
              alls begripa det som Anders Karlsson för fram här.
            </seg>
            <seg n="2d5bfd3f">
              Jag ställde ett par frågor till Anders Karlsson. Det kan ju vara
              bra att det blir lite debatt och meningsutbyte. Vad har Anders
              Karlsson för uppfattning om problemet som beskrevs som ett köttberg
              40-talisterna? Är det ett försörjningsproblem eller en tillgång?
              Kan Anders Karlsson se någon möjlighet att svara på någon del
              av detta?
            </seg>
            <seg n="102e53ef">
              Beträffande arbetslinjen kan jag säga att när det är över en
              miljon människor som står utanför arbetsmarknaden är det väl ganska
              uppenbart att flera av oss börjar fråga: Vilken politik driver
              Socialdemokraterna aktivt för att hävda just arbetslinjen?
            </seg>
          </u>
          <note type="speaker" n="e1899250">
            Anf. 236 ANDERS KARLSSON (s) replik:
          </note>
          <u who="anders_karlsson_ccab93" xml:id="i-ee37e663b9d54a72-1" n="bf9ad5ac">
            <seg n="c1563c4a">
              Fru talman! Jag ska svara på de två frågor som Anders G Högmark
              har ställt till mig. Alla måste väl inse att uttalandet om köttberg
              var olyckligt. Men det får stå för den person som har gjort uttalandet.
              Det åsyftade de människor som kommer att gå i pension efter 2005.
            </seg>
            <seg n="283e26e5">
              Den demografiska kurvan ser likadan ut i hela Europa, i Amerika
              och ännu värre i Japan. I de västländer som har en hög levnadsstandard
              har man ett bekymmer med den demografiska kurvan. Det är likadant
              i Sverige.
            </seg>
            <seg n="30bd6c80">
              Vi kan också konstatera, inte minst efter Ingemar Hanssons föredragning
              för utskottet, att det finns potentiella krafter i samhället som
              ska kunna lösa problemen med den. Det beskrev han mycket bra.
              Han räknade upp sju punkter, som jag inte har i huvudet i dag,
              för att kunna lösa detta. Det är inget problem. Om vi bara vill
              ta oss an den här problematiken kommer vi att klara av det långsiktigt.
            </seg>
            <seg n="5374e1ae">
              Arbetslinjen är självklar. Det har den alltid varit inom socialdemokratin.
              Det är därför som vi vidtar så oerhört många åtgärder i dag. Det
              är därför som vi satsar ytterligare 67 miljarder i budgeten till
              arbetsmarknadspolitiken. Detta kan man jämföra med Moderaternas
              sänkning med 10,7 miljarder. Det är också en ekvation, och du
              kanske ta hjälp av Carl B Hamilton som är ekonom för att räkna
              ut om det ger fler jobb att man sänker nivån i fråga om arbetsmarknadspolitiken.
            </seg>
            <seg n="fb85ed10">
              Jag har en fråga. Det står i reservation 1 i betänkandet:
            </seg>
            <seg n="e6558fae">
              Ett omfattande program genomförs för att få människor i arbete
              genom bl.a. översyn och en mer sysselsättningsfrämjande utformning
              av reglerna för arbetslöshetsförsäkringen och andra delar av socialförsäkringssystemet.
            </seg>
            <seg n="2abc9830">
              Vad menar Moderaterna och alliansen är det med A eller a? med
              denna skrivning? Det är min fråga till Anders G Högmark?
            </seg>
          </u>
          <note type="speaker" n="80ddaf96">
            Anf. 237 ANDERS G HÖGMARK (m) replik:
          </note>
          <u who="anders_g_hogmark_c7178e" xml:id="i-4ccf69012bbc62f0-2" n="5384e07c">
            <seg n="7e0e0e0e">
              Fru talman! Vid betygssättningen kommer det säkert att bli A.
              Det kan jag börja med.
            </seg>
            <seg n="76cac780">
              Jag vill gärna ge Anders Karlsson det erkännandet att jag tycker
              att det är bra att han konstaterar att det finns möjligheter att
              se på 40-talsgenerationen som en möjlighet. Informera gärna finansministern
              om detta. Hans uttalande speglade en människosyn och en syn på
              äldre arbetskraft som var skrämmande.
            </seg>
            <seg n="a169125e">
              Sedan kan Anders Karlsson komma och säga att Moderata samlingspartiet
              vill satsa något mindre på a-kasseersättningen. Ja, vi vill sänka
              den med fem respektive tio procentenheter. Vi från Moderata samlingspartiet
              kommer aldrig att konkurrera med Socialdemokraterna om nivåerna.
              Däremot kommer vi att konkurrera på allvar när det gäller att
              få människor i jobb.
            </seg>
            <seg n="c9a752b0">
              Det verkar på något sätt som om utskottets ordförande Anders
              Karlsson inte vill vidkännas att över en miljon människor i vuxen
              och arbetsför ålder inte har en möjlighet att komma till jobbet.
              Sedan hävdar han att Socialdemokraterna driver arbetslinjen.
            </seg>
            <seg n="2f466c8d">
              När man lyssnar på inlägg från Anders Karlsson, från Vänsterpartiet
              och från Miljöpartiet, de tre samverkande partierna eller vänsterkartellen,
              får man ganska klart för sig varför så många hundra tusen människor
              som inget hellre vill än att komma till ett arbete inte gör det.
              Det är på grund av den politik som bedrivs. Det är verkligheten.
            </seg>
            <seg n="c8b737fb">
              Sedan vill jag avslutningsvis säga att jag har en väldigt stor
              tilltro till, känsla för och förhoppning att det ska gå utomordentligt
              bra för Saab och den svenska fordonsindustrin. Jag tror att det
              finns ett gemensamt intresse från Sverige, svenska partier, den
              svenska regeringen och den svenska riksdagen att agera så att
              svensk fordonsindustri får en chans att verka. Jag är alldeles
              övertygad om att det som mest lugnar dem som hotas är att det
              förs en näringspolitik och en skattepolitik som gör att det är
              intressant för svensk fordonsindustri att verka och arbeta och
              även att man köper dess produkter. Vi kan tycka vad vi vill om
              olika bilar och bilmärken, men om inte deras produkter köps är
              det klart att de heller inte kommer att klara sig.
            </seg>
          </u>
          <note type="speaker" n="b485cee2">
            Anf. 238 ANDERS KARLSSON (s) replik:
          </note>
          <u who="anders_karlsson_ccab93" xml:id="i-ee37e663b9d54a72-2" n="bf9ad5ac">
            <seg n="a2421f9d">
              Fru talman! Anders G Högmark ställde egentligen inte någon fråga
              till mig nu. Han gjorde en del påståenden. Men jag kan konstatera
              att han inte svarade på min fråga vad man menar med det som man
              skriver i reservation 1 på s. 126.
            </seg>
            <seg n="e4b2a940">
              Han säger att man ska sänka a-kasseersättningen med 5 % respektive
              15 %. En lågavlönad får ca 2 800 kr mindre per månad i ersättning
              jämfört med vad man får i dag med den socialdemokratiska regeringens
              politik. Det är på marginalen man tar ytterligare 2 800 kr för
              de människor som redan i dag har det jättetufft. Jag ser inte
              logiken i den fördelningspolitiken. Samtidigt säger man att man
              ska sänka skatterna för dem som har det väl beställt, du och jag,
              Anders G Högmark. Det är moderat fördelningspolitik.
            </seg>
          </u>
          <note type="speaker" n="e794d536">
            Anf. 239 STEFAN ATTEFALL (kd) replik:
          </note>
          <u who="stefan_attefall_da9453" xml:id="i-8bda513d134fc31d-5" n="77d72097">
            <seg n="638dd45b">
              Fru talman! Vi kan konstatera att under de tio år som Socialdemokraterna
              nu har styrt har kostnaderna för arbetslöshet och sjukskrivningar
              ökat från 110 till 190 miljarder. Vi är uppe på samma nivå, om
              vi mäter antalet arbetade timmar i relation till befolkningen,
              nu som då. Vi är mitt i en högkonjunktur. 8 % är öppet arbetslösa
              eller befinner sig i åtgärder.
            </seg>
            <seg n="533e51e7">
              Och vad är Anders Karlssons svar på den problematiken? Jo, Anders
              Karlsson är ganska nöjd. Men han säger att nästa år blir lite
              bättre. AMS säger i sin statistik att man beräknar att 25 000
              nya jobb skapas. Men hälften av dem tillkommer på grund av friåret,
              som vi debatterade tidigare. Det handlar alltså om bara 10 00015
              000 nya jobb. På toppen av en högkonjunktur kommer vi fortfarande
              att ha runt 7 ½ % öppet arbetslösa och människor som befinner
              sig i åtgärder. Jag förstår inte varför Anders Karlsson och Socialdemokraterna
              är så nöjda.
            </seg>
            <seg n="3a628ebf">
              Om oppositionens förslag är så korkade som Anders Karlsson vill
              göra gällande, vad har man då för recept? Ja, vi har hört att
              det kommer en departementspromemoria som man har snackat om i
              många år om hur man ska försöka få fler att jobba heltid kontra
              deltid. Men det löser ju inte de grundläggande problemen. Varför
              är Anders Karlsson nöjd? Varför är inte Anders Karlsson mer upprörd
              och lägger fram förslag för att förändra utvecklingen och för
              att få fler människor i arbete? Det engagemanget skulle jag vilja
              se, inte ett engagemang i att försvara en struktur som inte fungerar.
              Resultatet talar sitt språk, Anders Karlsson. Ni har misslyckats.
            </seg>
          </u>
          <note type="speaker" n="1c28d056">
            Anf. 240 ANDERS KARLSSON (s) replik:
          </note>
          <u who="anders_karlsson_ccab93" xml:id="i-ee37e663b9d54a72-3" n="bf9ad5ac">
            <seg n="49a103df">
              Fru talman! Jag skulle inte vilja säga att vi har misslyckats.
              Men vi har inte lyckats fullt ut. Ingen socialdemokrat, inte ens
              jag, är nöjd förrän vi har full sysselsättning. Och det har kännetecknat
              socialdemokratisk politik under alla år. Det är målsättningen,
              och vi ska komma dit.
            </seg>
            <seg n="7c671714">
              Sedan har vi en förändrad värld i dag jämfört med vad vi hade
              tidigare. Det har Ulf Holm försökt att beskriva. Vi har en global
              ekonomi, och det som är överställt arbetslösheten är inflationsmålet
              i dag. Det kan vi tycka mycket om, men det är så. Och det kan
              det enskilda landet Sverige inte göra så mycket åt därför att
              vi har en global ekonomi.
            </seg>
            <seg n="af7e0ad4">
              Man ska inte dra upp historier. Men Stefan Attefall talade ju
              om vad som har hänt under tio år. För ungefär tio år sedan var
              det en borgerlig regering, och jag ska inte prata om hur ekonomin
              och arbetslösheten såg ut. Men faktum är att vi under den här
              tiden har sett till att få många fler människor i arbete. Vi har
              sett till att få ersättningsnivåer som är rimliga.
            </seg>
            <seg n="e69ef1d0">
              Vi har jobbat intensivt med fördelningspolitiken. Vi har inte
              lyckats fullt ut. Det vore förmätet att stå och säga det. Vi fortsätter
              vårt strävsamma arbete för att rätta till det. Men vad uträttade
              Kristdemokraterna under den tid de var i regeringsställning?
            </seg>
          </u>
          <note type="speaker" n="d90795db">
            Anf. 241 STEFAN ATTEFALL (kd) replik:
          </note>
          <u who="stefan_attefall_da9453" xml:id="i-8bda513d134fc31d-6" n="77d72097">
            <seg n="fdf1bc72">
              Fru talman! Vi ska inte ha en historiediskussion om åren 1989
              och 1990 när sysselsättningen började rasa under socialdemokratisk
              ledning. Sedan var det en djup lågkonjunktur i omvärlden och besvärliga
              inhemska problem. Vi kan diskutera den saken länge och väl.
            </seg>
            <seg n="a7c15929">
              Jag har stor respekt för många tuffa beslut som Socialdemokraterna
              fattade under 90-talet i saneringsarbetet. Det var också många
              tuffa beslut som fattades av den borgerliga regeringen. Men de
              senaste åren kan man inte skylla på de sakerna.
            </seg>
            <seg n="9b649c15">
              De senaste åren har vi haft både högkonjunktur och lågkonjunktur.
              Vi är inne i mer normala konjunktursvängningar. Ändå har vi 8
              % öppen arbetslöshet och människor i åtgärder, och Anders Karlsson
              är ganska nöjd.
            </seg>
            <seg n="2dfaf7a6">
              Han säger att arbetarrörelsen alltid har kämpat för full sysselsättning.
              Har är kanske det rätta ordet. Men kämpar man verkligen genuint
              för det i dag? Eller är man nöjd? Har man vant sig på något sätt
              vid siffrorna? Jag är orolig för att det är så.
            </seg>
            <seg n="124f6ba2">
              Är det inte så att man nu börjar söka syndabockar utanför eget
              hus? I dag var det Riksbanken som var boven i dramat. Men Riksbanken
              jobbar precis efter de instruktioner som Anders Karlsson gett
              Riksbanken.
            </seg>
            <seg n="39715045">
              Han kan inte skylla på EU. Det är Anders Karlssons parti som
              har varit för ett medlemskap. Han kan skylla på globalisering.
              Finn då en ny politik i en ny tid! Men inte heller på det området
              händer det något.
            </seg>
            <seg n="2c2f6a51">
              Det är en handlingsförlamad socialdemokrati som inte riktigt
              kan orientera sig i den nya världen. Det visar sig också lite
              grann i debatten om den lettiska byggfirman i Vaxholm, Riksbanken,
              globaliseringen och EU-frågorna.
            </seg>
            <seg n="1926eb35">
              Det gäller att presentera en ny politik för en ny tid. Gör man
              inte det ska man kliva av och låta andra försöka i stället.
            </seg>
          </u>
          <note type="speaker" n="93e11210">
            Anf. 242 ANDERS KARLSSON (s) replik:
          </note>
          <u who="anders_karlsson_ccab93" xml:id="i-ee37e663b9d54a72-4" n="bf9ad5ac">
            <seg n="b90565a6">
              Fru talman! Ingen fråga ställdes denna gång av Stefan Attefall.
              Jag ställde heller ingen motfråga, tråkigt nog. Jag skulle ha
              gjort det. Det talas om en ny politik. Arbetarrörelsen och socialdemokratin
              har alltid omvärderat varje tidsperiod och sett till att anpassa
              politiken efter det. Vi har försökt att göra det.
            </seg>
            <seg n="baa34453">
              Man kan till exempel titta på det Anders G Högmark säger om bilindustrin.
              Han hoppas och tror att svensk bilindustri ska fortsätta. Vad
              hände exempelvis på Saabfabrikerna? Jo, fackföreningsrörelsen
              tillsammans med företagsledningen tog tre timmars uppehåll i produktionen
              för att diskutera igenom situationen. Vad hände i vårt grannland?
              Man strejkade, stoppade produktionen och demonstrerade.
            </seg>
            <seg n="21e95816">
              Samförståndsandan på svensk arbetsmarknad, där arbetarrörelsen
              varit en av grundbultarna, är faktiskt framgångsrik. Den vill
              vi slå vakt om. Vårt parti kommer att återkomma den 17 december
              i den särskilda debatten om just denna fråga. Den kan vi som ska
              debattera ta då. Den tänker jag inte belysa mer i dag.
            </seg>
            <seg n="8a179b96">
              Jag är självklart inte nöjd. Ingen socialdemokrat är nöjd förrän
              sysselsättningen ökar och arbetslösheten är nere på den fulla
              sysselsättningen. Det är kanske någonstans på 1 ½, 2 %. Där tror
              jag det är. Sedan kommer man inte längre, eftersom det är omställningsarbetslöshet.
            </seg>
            <seg n="001080ed">
              Vi är inte nöjda förrän vi är där, Stefan Attefall. Vi gör vad
              vi kan. Det finns en hel räcka åtgärder i budgetpropositionen
              för att hitta lösningar och rusta de arbetslösa att kunna ta de
              jobb som kommer i den omställning som sker i arbetslivet i dag.
            </seg>
            <seg n="b08cd77e">
              Vi skapar inte jobb genom arbetsmarknadspolitik på utgiftsområdena
              13 och 14. Vi ger förutsättningar för dem som är arbetslösa att
              kunna ta de jobb som kommer i framtiden.
            </seg>
          </u>
          <note type="speaker" n="73c49379">
            Anf. 243 CARL B HAMILTON (fp) replik:
          </note>
          <u who="carl_b_hamilton_f03c03" xml:id="i-7b80786acf0db553-5" n="f858780a">
            <seg n="cb66ab61">
              Fru talman! Låt mig först inledningsvis återgå till den fråga
              jag ställde i mitt huvudanförande som Anders Karlsson inte svarade
              på men som jag tror är viktig.
            </seg>
            <seg n="d95e4549">
              Statsministern har sagt att friåret inte ska finnas när man har
              en god situation på arbetsmarknaden. Jag ska inte dra citaten
              igen. Anders Karlsson relaterade här statistik från Konjunkturinstitutet,
              AMS och andra om att arbetsmarknaden blir mycket bättre. Poängen
              är inte att hålla med eller inte hålla med om detta. Det var Anders
              Karlssons bild. Min fråga är då: När ska friåret tas bort? Göran
              Persson har i sina uttalanden visat att det är år 2006. Jag ber
              vänligen Anders Karlsson att bekräfta eller dementera detta.
            </seg>
            <seg n="c30e2de0">
              För det andra säger Anders Karlsson att vi i Folkpartiet har
              lagt fram ett förslag där vi lyfter fram de krisområden som finns.
              Det som är hans huvudsakliga invändning är att vi använt denna
              benämning. Men det är väl inte benämningen utan de förhållanden
              som finns bakom statistiken, Anders Karlsson, som är upprörande,
              kränkande och orättvisa? De pekar på sociala strukturer som gör
              att människor sitter fast.
            </seg>
            <seg n="136d507c">
              Det handlar om dåliga skolresultat, hög arbetslöshet och dåligt
              politiskt deltagande. Det är väl det som är upprörande? Det är
              väl det som måste ändras på? Det är väl inte benämningen som är
              det förfärliga i detta sammanhang, Anders Karlsson? Arbetarrörelsen
              brukade syssla med dem som hade svårast ställt. Av den beskrivning
              som Anders Karlsson gör är det uppenbart att fokus ligger mer
              på de människor som har blivit arbetslösa än på de människor som
              aldrig haft chansen att bli arbetslösa, eftersom de över huvud
              taget aldrig har haft ett jobb.
            </seg>
          </u>
          <note type="speaker" n="b56f8398">
            Anf. 244 ANDERS KARLSSON (s) replik:
          </note>
          <u who="anders_karlsson_ccab93" xml:id="i-ee37e663b9d54a72-5" n="bf9ad5ac">
            <seg n="c8eb680c">
              Fru talman! Jag ska besvara den första frågan om statsministern
              och friåret. Jag delar Göran Perssons uppfattning. Det handlade
              om vad friåret kostade. Det kan vi säkert diskutera länge. Men
              för mig är det ganska enkelt. Om man tar en som har arbete och
              ersätter den med en arbetslös blir det ingen kostnad. Göran Persson
              säger också precis det jag säger.
            </seg>
            <seg n="816e476b">
              Men om man kommer i den situationen att det finns en arbetskraftsbrist
              blir det en kostnad för samhället. Om vi har kommit till den punkten
              tror jag inte friåret är aktuellt att ha mer. I dag kan det ses
              som en reform för att ge människor möjlighet att komma ifrån ett
              tag. Det gäller dem som varit väldigt länge i jobbet, som Ulf
              Holm säger.
            </seg>
            <seg n="e6cca421">
              Samtidigt ger det möjlighet för dem som är långtidsinskrivna
              att få ett inträde på arbetsmarknaden. Det gäller exempelvis de
              grupper som Folkpartiet talar om i sin rapport. Se det som så.
              Då är det ingen kostnad. Sedan må Hamilton vara nationalekonom
              eller ej. Det tror jag att alla kan räkna ut.
            </seg>
            <seg n="976ed419">
              De sociala strukturerna är viktiga. Det finns problem. Jag möter
              dem i min hemkommun. Vi är flera här i kammaren som har det bekymret.
              Ett av de problemen är just det om EBO som debatterades tidigare
              i dag.
            </seg>
            <seg n="eff33fb7">
              Människor flyttade till kommuner som hade tomma lägenheter på
              grund av strukturförändringar i samhället. Sedan klarade man inte
              av att hantera det. Arbetsmarknaden var redan nedgången på grund
              av strukturförändringar, och sedan hände detta.
            </seg>
            <seg n="76eb54a5">
              Det har diskuterats tidigare varför det hände. Men om man har
              arbetskraftsutbud på orter där människor finns kommer man att
              klara mycket av de problem som finns i dag.
            </seg>
          </u>
          <note type="speaker" n="c276f51c">
            Anf. 245 CARL B HAMILTON (fp) replik:
          </note>
          <u who="carl_b_hamilton_f03c03" xml:id="i-7b80786acf0db553-6" n="f858780a">
            <seg n="5f613f4a">
              Fru talman! Poängen i Göran Perssons yttrande var inte det som
              Anders Karlsson började tala om. Det var att när det inte längre
              finns lediga resurser ska friåret avskaffas. Med de arbetsmarknadsprognoser
              som Anders Karlsson här refererat, och som också Göran Persson
              var inne på, inträffar denna situation år 2006. Då ska såvitt
              jag begriper friåret avskaffas, eller hur, Anders Karlsson? Är
              inte arbetsmarknadssituationen då sådan att friåret ska avskaffas?
            </seg>
            <seg n="d5f7bff1">
              Om nu Anders Karlsson håller med mig om situationen i de områden
              som vi kallar krisområden vi kallar saker vid deras rätta namn,
              det är kris i dessa områden har det varit en dramatisk ökning
              i antalet områden under de senaste tio åren. Det har varit en
              fördjupning av de klyftor i samhället som de statistiska metoderna
              mäter. Vad gör ni åt det, Anders Karlsson?
            </seg>
          </u>
          <note type="speaker" n="939881b0">
            Anf. 246 ANDERS KARLSSON (s) replik:
          </note>
          <u who="anders_karlsson_ccab93" xml:id="i-ee37e663b9d54a72-6" n="bf9ad5ac">
            <seg n="8ff74cbe">
              Fru talman! Carl B Hamilton måste vara den enda som inte har
              sett att vi vidtar åtgärder mot det här. Jag talade om en åtgärd
              i mitt anförande. Det finns massor av andra åtgärder för att underlätta
              för de människor som står längst från arbetsmarknaden att komma
              ut i arbetslivet. Vi försöker jobba med en massa åtgärder för
              att få ut dessa människor.
            </seg>
            <seg n="7e6ea849">
              Men problemet är också att de människorna ofta finns på orter
              där man redan tidigare har strukturproblem. Industristrukturen
              har förändrats, och arbetslösheten var hög redan innan dessa invandrare
              kom dit. Det finns många faktorer i detta, inte minst den faktor
              som diskuterades tidigare. Vi är åtminstone två här i denna kammare
              som kommer från kommuner där det fanns tomma lägenheter, där man
              hade strukturproblem och där det fylldes på med ytterligare människor
              som hade det oerhört svårt. Redan de som fanns i kommunen vid
              det tillfället hade problem att komma ut på arbetsmarknaden, och
              sedan fylldes det på med ytterligare flera hundra varje år.
            </seg>
            <seg n="bda9fcfb">
              Det finns ett problem i strukturen. Vi jobbar med olika insatser
              för att få ut de här människorna samtidigt som vi gör så att pendlingsstödet
              ska öka för att de ska kunna söka sig till andra ställen.
            </seg>
            <seg n="1f57b626">
              Vad gäller år 2006 kan jag konstatera att det är Carl B Hamiltons
              tolkning att vi har full sysselsättning när arbetslösheten är
              nere på 4 %. Socialdemokratins tolkning av den fulla sysselsättningen
              är ca 1,5 %. Jag säger cirka, för jag tror inte att vi kan komma
              längre. Där skiljer vi oss ytterligare åt.
            </seg>
          </u>
          <note type="speaker" n="a75beec7">
            Anf. 247 MARGARETA ANDERSSON (c) replik:
          </note>
          <u who="margareta_andersson_0b692f" xml:id="i-03a67ca94466b6b2-3" n="8d8c5d8d">
            <seg n="570f3a0b">
              Fru talman! Anders Karlsson talade om tryggheten tryggheten av
              att finna stöd och hjälp när man drabbas av arbetslöshet. Någonting
              som jag tycker är ganska fel i dagens arbetsmarknadspolitik är
              att det går så lång tid innan den arbetssökande får den här kontakten.
              Det gäller speciellt de som är unga och har en bostad i anknytning
              till arbetsmarknaden och de som har problem med att få ett insteg
              på arbetsmarknaden.
            </seg>
            <seg n="fd1f5224">
              Jag förordar betydligt snabbare insatser och betydligt mer av
              närkontakter mellan arbetsförmedlarna och den arbetssökande. Hur
              ser Anders Karlsson på det problemet?
            </seg>
          </u>
          <note type="speaker" n="b287da73">
            Anf. 248 ANDERS KARLSSON (s) replik:
          </note>
          <u who="anders_karlsson_ccab93" xml:id="i-ee37e663b9d54a72-7" n="bf9ad5ac">
            <seg n="4e2ff2ca">
              Fru talman! Jag delar Margareta Anderssons uppfattning. Vi tycker
              också att man ska få ett tidigt bemötande, och det står även i
              propositionen. Man ska möta en person vid det första mötet på
              arbetsförmedlingen, där man ska diskutera och gå igenom handlingsplanen
              just det som vi säger är viktigt för att man ska komma tidigt
              ut i arbete.
            </seg>
            <seg n="46dd8ca1">
              Man pratar om en miljon här. Andra har också gjort det tidigare.
              Men det är ungefär 137 dagar i genomsnittsarbetslöshet; det står
              också i propositionen. Vi och ni buntar ihop det här och säger
              att det är 350 000 människor, en miljon människor och så vidare.
              Men det är ju en omsättning; det är flera huvuden som hela tiden
              vandrar runt. Uppskattningsvis tror jag att det är över en miljon,
              kanske 1,2 miljoner, som är arbetslösa under ett år. Och så pratar
              vi om 354 000! Genomsnittsarbetslösheten och genomströmningen
              är 137 dagar för den arbetslöse. Det måste vi ha i tanke när vi
              pratar om detta. Det finns också 50 00060 000, ja kanske 70 000
              människor som är långtidsarbetslösa. Det är för den gruppen som
              vi ska försöka använda alla de former av åtgärder som presenteras
              i propositionen och som har presenterats tidigare.
            </seg>
            <seg n="b39cbbe8">
              Svaret på frågan, Margareta Andersson, är att vi ska försöka
              möta den arbetslöse redan vid första mötet på arbetsförmedlingen
              och ta väl hand om personen som kommer dit. Där är grunden, och
              det står väl uttryckt i propositionen också.
            </seg>
          </u>
          <note type="speaker" n="aa0e30f2">
            Anf. 249 MARGARETA ANDERSSON (c) replik:
          </note>
          <u who="margareta_andersson_0b692f" xml:id="i-03a67ca94466b6b2-4" n="8d8c5d8d">
            <seg n="ba6b332a">
              Fru talman! Jag skulle önska att Anders Karlsson hade rätt i
              det svaret. Men tyvärr säger verkligheten någonting annat.
            </seg>
            <seg n="62dd0e81">
              Jag möter ganska ofta framför allt unga människor som har varit
              arbetslösa av och till. De säger: Vi får träffa en arbetsförmedlare
              första gången, men sedan är det meningen att vi ska ta hjälp av
              Internet och en massa annan teknik. Vad de här människorna behöver
              är inte teknik. De behöver en annan människa som kan peppa, hjälpa
              till och förklara. Det är alla de personliga relationerna och
              kontakterna som jag tycker saknas ganska ofta för de här nya,
              unga människorna som har problem med att komma ut på arbetsmarknaden.
              De kanske inte är riktigt säkra på sin situation. De har avslutat
              gymnasieskolan men har inte riktigt kommit underfund med vad de
              vill göra i framtiden.
            </seg>
            <seg n="33cd2216">
              Hur möter vi de här människorna? Det är de som så småningom ska
              komma ut och få en fast förankring på arbetsmarknaden. Det är
              dem vi måste se till att verkligen möta. Vi måste se till att
              de kommer ut och får en förankring. Många får inte det i dag,
              och då riskerar vi att de blir långtidsarbetslösa. Det är det
              mest tragiska som kan hända en ung människa, som jag ser det.
            </seg>
          </u>
          <note type="speaker" n="9db6b0d1">
            Anf. 250 ANDERS KARLSSON (s) replik:
          </note>
          <u who="anders_karlsson_ccab93" xml:id="i-ee37e663b9d54a72-8" n="bf9ad5ac">
            <seg n="85aede45">
              Fru talman! Vi har halverat ungdomsarbetslösheten. Men vi är
              överens, Margareta Andersson. Vi tycker att man ska mötas av en
              förmedlare redan vid den första träffen på arbetsförmedlingen.
              Man ska mötas av en person ansikte mot ansikte. Låt oss gemensamt
              se till att det arbetsmarknadsverk som vi har ansvar för verkligen
              uträttar detta! Låt oss hjälpas åt med det! Det är viktigt.
            </seg>
            <seg n="06374db0">
              Inga datorer kan ersätta den mänskliga kontakten. Datorerna är
              bra som ett hjälpmedel, men de ersätter aldrig den mänskliga kontakten.
            </seg>
          </u>
          <note type="speaker" n="0bfbabd7">
            Anf. 251 INGEGERD SAARINEN (mp):
          </note>
          <u who="ingegerd_saarinen_af2951" xml:id="i-c47b4d764cc9ded9-0" n="b18e6bec">
            <seg n="91587d29">
              Fru talman! I Sverige står cirka en miljon människor av den arbetsföra
              befolkningen utanför arbetsmarknaden. Problemet med att många
              människor är långtidssjukskrivna är väl känt. Det innebär ett
              stort individuellt lidande och stora samhällsekonomiska kostnader.
              Det finns inte något enkelt och tydligt svar på hur den problematiken
              ska bekämpas. Många gånger står de offentliga systemen häpnadsväckande
              tafatta när det gäller att vara en resurs för individuellt anpassade
              åtgärder utifrån den situation som den enskilde befinner sig i.
              Det finns ett stort behov av nytänkande för att förändra situationen,
              för att öka människors livskvalitet och förbättra samhällsekonomin.
              Samtidigt vet vi om att det pågår många intressanta lokala samverkansförsök
              på lokal och kommunal nivå.
            </seg>
            <seg n="791e15c9">
              En av de intressanta saker som pågår är sociala arbetskooperativ.
              De används i Sverige i dag främst av människor med olika funktionshinder
              som en metod att få arbete. Men vi tror att andra grupper också
              skulle kunna få arbete under demokratiska och utvecklande former
              med hjälp av sociala arbetskooperativ.
            </seg>
            <seg n="639074ea">
              Vi tror att de skulle kunna vara en framgångsrik metod både för
              integrering och rehabilitering. Vi grundar det på de hittills
              goda erfarenheterna från kooperativ med funktionshindrade och
              på att kooperativen bygger på att människorna själva formar sin
              kooperativa plattform tillsammans med andra. Det befrämjar ansvarstagande
              och självkänsla och insatser som passar den enskilda individen.
            </seg>
            <seg n="066b7e1e">
              Det behövs en alternativ eller kompletterande arbetsmarknad som
              en hjälp för att få fler i arbete. Inte minst behövs det ett alternativ
              till Samhall.
            </seg>
            <seg n="462bbe74">
              I Samhallutredningen Inte bara Samhall konstateras att det redan
              finns intressanta alternativ till Samhall i form av sociala arbetskooperativ
              men att de i dagsläget är på embryonal nivå och behöver stöd för
              att utvecklas.
            </seg>
            <seg n="06d30b4e">
              I Sverige har ofta sociala ekonomilösningar tillgripits då andra
              lösningar har misslyckats, till exempel för att rädda affären
              i glesbygden genom att byborna själva tar över driften i ett kooperativ,
              för att skapa meningsfulla arbeten för funktionshindrade som annars
              aldrig skulle få den chansen eller för att skapa äldreboenden
              nära de gamlas egna behov. Listan kan göras lång. Sociala ekonomilösningar
              kan ha många förtecken. De kan innebära ett demokratiskt och utvecklande
              alternativ till traditionellt företagande eller ses som en personalfrämjade
              metod för offentligt anställda, och det är ju högaktuellt med
              tanke på de höga talen för långtidssjukskrivna. Social ekonomi
              är ett utmärkt instrument för brukarinflytande och brukarstyre.
            </seg>
            <seg n="deb4d069">
              Därför tycker vi att det ska göras en ny kartläggning av hur
              den sociala ekonomin kan bidra till en vidgad arbetsmarknad för
              att få människor i arbete och till tillväxt och välfärd utifrån
              människors behov och som alternativ till både privat och offentligt
              driven verksamhet. Det kan gälla kartläggning av hinder och förslag
              för att undanröja hinder som lagstiftningshinder, kunskapsbrist
              och bristande samordning.
            </seg>
            <seg n="306ff4c8">
              Vi vill också att regeringen ska informera brett om möjligheten
              till offentlig upphandling med sociala kriterier i samverkan med
              bland annat den sociala ekonomin. Vi vill ha ett kunskapscentrum
              för socialt företagande, Margareta Andersson, och jag gissar att
              Margareta Andersson också vill det.
            </seg>
          </u>
          <note type="speaker" n="f66ee32f">
            Anf. 252 MAURICIO ROJAS (fp):
          </note>
          <u who="mauricio_rojas_02ffb5" xml:id="i-6d369297e6cf1ff2-9" n="32b93c54">
            <seg n="6c872d2e">
              Fru talman! I förrgår var jag i Hammarkullen i Göteborg för att
              debattera utanförskap. År 2002 arbetade bara 43 % av människorna
              mellan 20 och 64 år i Hammarkullen. Över hälften av de boende
              arbetade inte.
            </seg>
            <seg n="5eec29c6">
              I går var jag i Malmö, i Sofielund. Där hade 45 % ett jobb år
              2002. Efter åtta år av tillväxt, en av de längsta högkonjunkturerna
              i modern historia, hittar vi inte ett, inte två, inte tio sådana
              områden. I Sverige fanns det 2002 över 90 bostadsområden där inte
              ens hälften av de som bodde där arbetade. Det här är ett kolossalt
              misslyckande. Man har låtit högkonjunkturen bara passera förbi
              dessa områden. Nu är läget mycket värre. Det vet vi.
            </seg>
            <seg n="fb140e58">
              Vi vet vilka som förlorar mest när det går dåligt. Det är framför
              allt de som aldrig kom med under den senaste högkonjunkturen.
              Det har inträffat ett verkligt sysselsättningssammanbrott i dessa
              utsatta förorter i Sverige. Jag läste vad majoriteten vill göra.
              Det enda specifika jag kunde hitta var dessa prova-på-platser.
              Då säger jag: De här människorna har inte fattat hur det är runtom
              i Sverige.
            </seg>
            <seg n="939438ea">
              Anders Karlsson, Ulf och kollega Wiklund, i vilket land bor ni?
              Har ni inte förstått att det här kan bli otroligt allvarligt?
              Inte ens hälften av barnen klarar skolan i dessa områden. Människorna
              där deltar inte i politiken. Vad väntar ni på? Tror ni att det
              ni har föreslagit duger? Är det så solidariteten fungerar i dag?
              Det duger inte. Det räcker inte. Därför är det så oförskämt av
              Anders Karlsson att komma hit och säga: Ni kallar dessa områden
              för sociala risk- eller krisområden, och det är fel. Vadå fel?
              Det är verkligheten som är fel. Vi vågar säga som det är, Anders
              Karlsson, för vi har en politik för att förändra Sverige också.
              Regeringen och majoriteten vågar inte säga som det är, för ni
              har ingen politik för dessa mycket utsatta människor.
            </seg>
          </u>
          <note type="speaker" n="91eded28">
            Anf. 253 ANDERS KARLSSON (s) replik:
          </note>
          <u who="anders_karlsson_ccab93" xml:id="i-ee37e663b9d54a72-9" n="bf9ad5ac">
            <seg n="4ca6a4c5">
              Fru talman! Jag skulle inte begära replik i denna sena timme,
              men jag måste säga en sak. Jag vet hur verkligheten ser ut, Mauricio
              Rojas. Jag kommer från en kommun med stora problem. Jag har 25
              års erfarenhet av kommunalpolitiskt arbete. Jag undrar vem som
              kan mest om detta, Mauricio Rojas eller jag. Sedan må Mauricio
              vara invandrare och inte jag. Jag är en trygg skåning, och jag
              vet hur problemen ser ut. Jag har slitit med dem i 25 år i kommunen.
              Jag ställer inte upp på anklagelsen att jag inte vet vad det handlar
              om.
            </seg>
          </u>
          <note type="speaker" n="1452cb46">
            Anf. 254 MAURICIO ROJAS (fp) replik:
          </note>
          <u who="mauricio_rojas_02ffb5" xml:id="i-6d369297e6cf1ff2-10" n="32b93c54">
            <seg n="371fe3aa">
              Fru talman! Då är det mycket värre, Anders Karlsson. Du vet hur
              det är, och du gör ingenting. Det som ni föreslår är ingenting
              i jämförelse med de problem som finns i Sverige. I Sverige finns
              det en brand, och ni kommer med några droppar vatten. I Sverige
              finns en sjukdom som vi måste angripa med all kraft, och ni kommer
              med en aspirin.
            </seg>
            <seg n="42289f34">
              Anders Karlsson, om du vet vad det handlar om, hur kan du stå
              här och prata om prova-på-arbeten och praktikplatser? Är det detta
              som kommer att hjälpa Hammarkullen, Rinkeby och Tensta? Och det
              handlar inte bara om dem. Sådana områden finns i dag i Linköping,
              Norrköping, Borås och Helsingborg. De finns överallt i landet.
              Ni har regerat landet i tio år. Ni har haft en lång konjunktur
              som ingen annan har haft, och det är så ni lämnar landet. Det
              är facit. Det är underkänt. Du borde skämmas över detta.
            </seg>
          </u>
          <note type="speaker" n="79cd8feb">
            Anf. 255 ANDERS KARLSSON (s) replik:
          </note>
          <u who="anders_karlsson_ccab93" xml:id="i-ee37e663b9d54a72-10" n="bf9ad5ac">
            <seg n="0ecfaf34">
              Fru talman! Mauricio Rojas säger att vi inte gör någonting. Då
              vill jag säga till Mauricio Rojas: Välkommen ut i verkligheten
              och se vad som görs.
            </seg>
            <seg n="3e5ab72f">
              Dessa kommunalpolitiker sliter med det här problemet varje dag.
              Så står Mauricio Rojas och säger: Ni gör ingenting.
            </seg>
            <seg n="62872f0f">
              Oberoende av partifärg ute i kommunerna jobbar man intensivt
              med dessa problem. Jag vet vad mina partikamrater gör i min kommun.
              Jag vet vad mina partikamrater gör i andra kommuner där de har
              ledningen. Jag vet också vad andra partiers ledningar i kommunerna
              gör för att hjälpa dessa människor att komma in i samhället. Någon
              ordning får det väl ändå vara i en diskussion, Mauricio Rojas.
              Det handlar inte bara om att slänga skit. Fundera ett tag på vad
              du har sagt i dag. Det är att nedvärdera alla de människor som
              jobbar politiskt i kommuner, landsting och i riksdagen. Här jobbar
              alla för att försöka komma till rätta med det. Sedan kan vi diskutera
              vilka medel vi använder, men alla, oberoende av parti, vill komma
              till rätta med dessa problem. De sliter oerhört hårt oberoende
              av partifärg.
            </seg>
          </u>
          <note type="speaker" n="07f6c9de">
            Anf. 256 MAURICIO ROJAS (fp) replik:
          </note>
          <u who="mauricio_rojas_02ffb5" xml:id="i-6d369297e6cf1ff2-11" n="32b93c54">
            <seg n="cfbb7a76">
              Fru talman! Då borde du, Anders Karlsson, börja med att säga:
              Vi har misslyckats. Det går inte längre som det ser ut i landet.
              Det räcker inte med att jobba. Man ska lyckas också. Det är vad
              vi är till för. Vi ska inte bara jobba och spendera pengar, utan
              vi ska också kunna redovisa resultat. Det här är inte ett kommunalt
              problem. Det finns överallt i landet. Det är en riksangelägenhet.
            </seg>
            <seg n="f457ee26">
              Vid den senaste partiledardebatten hade statsministern 40 minuter
              till sitt förfogande. Han berättade hur bra det går för Sverige
              och redovisade alla dessa fina rapporter. Han pratade inte en
              sekund om de här människorna, de här områdena och de ställen där
              det inte går bra. Det kallar jag för brist på intresse och svek
              mot de mest utsatta. Var lever den statsminister som inte har
              en sekund för dessa områden? Svara på det, Anders Karlsson. Prata
              med statsministern. Säg: Nästa gång ska du åtminstone låtsas som
              om du bryr dig om de mest utsatta i Sverige.
            </seg>
          </u>
          <note n="f1ebb435">
            Utgiftsområde 14
          </note>
          <note type="speaker" n="56b46b6b">
            Anf. 257 HENRIK WESTMAN (m):
          </note>
          <u who="henrik_westman_d916fd" xml:id="i-a2434e5a9332da94-0" n="9ebc319a">
            <seg n="cc0e14b9">
              Fru talman! Min kollega Anders G Högmark har berört vår syn på
              den svenska arbetsmarknadspolitiken. Jag ska komplettera något
              och beröra den allmänna riktlinjen inom politiken inom det område
              som rör arbetsliv, det vill säga utgiftsområde 14.
            </seg>
            <seg n="7336d4df">
              Trots en pågående högkonjunktur och en socialdemokratisk regering
              har vi på olika sätt nära en fjärdedel av vår arbetsföra befolkning
              utanför arbetslivet, arbetslösa, öppet eller i åtgärder, hel-
              eller deltidssjukskrivna, oönskat i deltidsarbete eller förtidspensionerade.
              Halva befolkningen har bidrag i någon form. Skattesystemet befrämjar
              svartarbete, byte av tjänster och fusk. Det lönar sig föga att
              göra en extra insats eller att arbeta mer i stället för att åtnjuta
              bidrag.
            </seg>
            <seg n="982d99af">
              De socialistiska samarbetspartierna har ju på ett utomordentligt
              pedagogiskt sätt redovisat hur illa det är på arbetsmarknaden.
              Jag behöver inte komplettera det mer, men jag kan väl säga att
              Miljöpartiet till exempel hade en lösning. Friåret skulle ge 12
              000 nya arbetstillfällen. Målarmästarnas riksförbund har föreslagit
              att man skulle utöka ROT-avdraget med RUT-avdrag. Bara den åtgärden
              skulle ge 25 000 nya jobb. Så där har ni ett tips.
            </seg>
            <seg n="06a02332">
              Fru talman! Moderaterna, Folkpartiet, Kristdemokraterna och Centerpartiet
              har ju bildat det vi kallar Allians för Sverige. Vi anser att
              det helt avgörande för vårt välstånd och vår ekonomi är att vi
              ska kunna få fler människor i arbete. Vi vill öppna upp för människor
              att kunna arbeta fler och för dem lönsamma timmar. Vi vill att
              antalet arbetade timmar per innevånare i Sverige inte ska sjunka
              utan om möjligt öka under de kommande åren. Antalet arbetade timmar
              har minskat per innevånare sedan 2002 och förväntas fortsätta
              minska om ingenting görs.
            </seg>
            <seg n="0a796231">
              Vi i alliansen vill förändra och förbättra skattesystemet och
              bidragssystemen. I det sammanhanget har också arbetslivspolitiken
              en viktig roll att spela. Den rollen kan man dela in i tre olika
              områden. Det är arbetslivspolitikens koppling till de ökande sjuktalen.
              Det är arbetslivspolitikens koppling till individuell anpassning
              och rörlighet, och slutligen arbetslivspolitikens myndighetsstruktur.
            </seg>
            <seg n="52933365">
              Om vi börjar med de ökande sjuktalen kan vi glädjande nog konstatera
              att det nu skett en viss minskning vad gäller antalet sjukpenningdagar.
              Dessvärre har det samtidigt skett ökningar då det gäller antalet
              förtidspensioner och den totala kostnaden för ohälsan. Det här
              ger undanträngningseffekter, kostnaderna måste betalas, och någonting
              annat blir lidande. Förutom ett stort produktionsbortfall och
              svagare finanser är det också ett gigantiskt mänskligt slöseri
              och förödda livschanser för den enskilde.
            </seg>
            <seg n="618fa64e">
              Det finns mycket som behöver göras, men med hänsyn till den sena
              timmen och den flera timmar långa debatten i dag i ämnet hänvisar
              jag till vad mina moderatkolleger där har framfört.
            </seg>
            <seg n="a36651ff">
              Fru talman! Vi behöver en bättre individuell anpassning och en
              förbättrad rörlighet i arbetslivet. Forskningen ger klara besked
              om att om den enskilde medarbetaren trivs och känner att han eller
              hon har ett medinflytande på arbetet blir arbetsklimatet bättre
              och oftast därmed också arbetsresultatet. Om den enskilde själv
              kan påverka omfattningen och förläggningen av sin arbetstid minskar
              också stressfaktorn och därmed frånvaron.
            </seg>
            <seg n="04b7de38">
              Inom den offentliga sektorn brister det ofta vad gäller detta.
              Bland annat därför är det viktigt att fler verksamheter läggs
              ut på den privata marknaden. Där tycks det finnas större möjligheter
              att ta hänsyn till olika önskningar om arbetstidsförläggning så
              att det blir möjligt att kombinera arbetet med ett fungerande
              familjeliv, studier eller fritidsaktiviteter.
            </seg>
            <seg n="71a2e258">
              Regeringen tycks tro att arbetsgivarna kan göra mycket mer då
              det gäller att få ned ohälsotalen. Vi delar inte den ensidiga
              synen på problemet. Självfallet har arbetsgivaren ett stort ansvar.
              Självfallet kan ohälsa ha sin orsak i förhållanden på arbetsplatsen.
              Men det finns också mycket annat som påverkar, som möjligheten
              att byta jobb och därmed utveckla sig eller att bryta ett negativt
              förhållande men ändå ha en viss trygghet i arbetslivet. Bättre
              möjligheter till rörlighet på arbetsmarknaden är en viktig fråga
              för arbetsmarknadens parter. En viktig fråga för regeringen är
              det dåliga företagsklimatet i Sverige. Villkoren för företagandet
              måste ses över liksom bidragsreglerna. Skattekilarna måste förändras
              så att det lönar sig att arbeta, även vitt. Kompetens och kunskap
              hos medborgare med utländsk härkomst måste tas om hand på ett
              helt annat sätt än hittills.
            </seg>
            <seg n="4499da99">
              Jag anser således att vi inte tar till vara kompetensen hos våra
              utrikes födda innevånare. Det är illa nog, men vi tar inte heller
              vara på övriga innevånares inneboende möjligheter. Jag tänker
              då på möjligheterna till individuellt kompetenssparande och på
              våra arbetshandikappade.
            </seg>
            <seg n="07669ae0">
              Frågan om individuell kompetensutveckling har misskötts av regeringen
              under flera år. Under våren 2002 kom visserligen en proposition,
              men det var en halvmesyr utan några lagförslag. Till hösten utlovades
              ett komplett förslag, men det kom aldrig något. Man kan fråga
              sig vad som ligger bakom det. Det ligger redan ganska mycket pengar
              utan förräntning och skvalpar i potten. Hur är det? Har regeringen
              möjligen kommit på att de kan användas till någonting annat. Regeringens
              hanterande av denna fråga förtjänar mycket stark kritik.
            </seg>
            <seg n="8fde3dbb">
              Den snabba utvecklingen inom arbetslivet samt globalisering och
              teknikintensifiering leder till ökad rörlighet på arbetsmarknaden.
              Det ställer krav på den enskilde, och det är viktigt att möjliggöra
              en egen kompetensutveckling. Det är viktigt att det livslånga
              lärandet understöds, eftersom det ökar människors möjlighet att
              förkovra sig och utvecklas. Utbildning är en färskvara, och vill
              man kunna utvecklas i jobbet eller kanske kunna byta till ett
              i olika hänseenden bättre jobb bör det understödjas. När kompetensen
              stärks ökar den enskildes trygghet på arbetsmarknaden. Samtidigt
              ökar benägenheten att pröva nya utmaningar. Kompetenssparande
              är inte bara bra ur individsynpunkt. Det bidrar också till att
              begränsa arbetslösheten. Jag ska här inte gå in på detaljerna
              hur ett bra individuellt kompetenssparande bör utformas utan hänvisar
              till alliansens förslag i motion A338.
            </seg>
            <seg n="07044df0">
              Många unga arbetshandikappade blir förtidspensionerade trots
              att de både vill och kan arbeta. Staten måste genomföra ett reformprogram
              som ger ökad respekt, stöd och rimliga valmöjligheter för arbetshandikappade.
              Uppdraget att ge arbetshandikappade rehabilitering och ökade möjligheter
              till arbete inom den reguljära arbetsmarknaden måste stärkas och
              betonas. Resultatet bör redovisas årligen. Vi moderater föreslår
              i vår motion A310 särskilda insatser för arbetshandikappade för
              att kunna genomföra fler sysselsättningsåtgärder. För budgetåret
              2005 har vi beräknat anslaget till 100 miljoner kronor mer än
              regeringen en viss upplysning till Anders Wiklund som inte hade
              läst något sådant.
            </seg>
            <seg n="b009ed7a">
              Samhall har den viktiga uppgiften att se till att de mest utsatta
              individerna är de som först kommer i fråga när det gäller nya
              arbetstillfällen. Med hänsyn till vad som skett de senaste åren
              med vinstdiskussioner, placering av arbeten utomlands med mera
              finns det behov av att se över och klargöra regelverk och föreskrifter.
              Stöden måste göra en tydlig åtskillnad på om verksamheten drivs
              på kommersiella grunder eller inte. Verksamheter som Samhall bedriver
              bör heller inte konkurrera med privat näringsverksamhet.
            </seg>
            <seg n="d7c8517d">
              Beträffande behov av översyn bör också uppmärksammas att lönebidragen
              är felkonstruerade. De ger i dagsläget inga bra incitament.
            </seg>
            <seg n="48f7e976">
              Det finns även anledning att se över och utvärdera villkoren
              på arbetsmarknaden för dem som är verksamma inom kulturområdet.
            </seg>
            <seg n="be450c9c">
              Fru talman! När det gäller myndighetsstruktur vill jag bara erinra
              om våra åsikter vad gäller Arbetsdomstolen som vi tycker ska tas
              bort. Vi tycker att Vaxholm är ett utmärkt exempel. Det är en
              partssammansatt domstol som ska döma där båda parter gärna vill
              vara konkurrensbegränsande. Det kan inte bli rätt. Jag vill också
              erinra om att vi tycker att de olika diskrimineringsombudsmännen
              ska slås ihop.
            </seg>
            <seg n="28bc1537">
              Fru talman! Givetvis står jag bakom alla våra reservationer,
              men för tids vinnande yrkar jag i likhet med min kollega Anders
              G Högmark endast bifall till reservation 1.
            </seg>
          </u>
          <note type="speaker" n="aa9aaa87">
            Anf. 258 TINA ACKETOFT (fp):
          </note>
          <u who="tina_acketoft_60c419" xml:id="i-ce180c58ff391a17-0" n="53435813" next="i-2de38e141fc77f4d-0">
            <seg n="96ce2185">
              Fru talman! Med en dåres envishet kommer jag att börja detta
              anförande med samma frågor som jag ställde vid förra debatten
              i oktober. Varför ökar lönegapet mellan kvinnor och män i Sverige
              trots världens mest jämställda politik? Varför äger kvinnor bara
              hälften av sin rättmätiga del av kapitalet? Varför är det tre
              gånger så vanligt att vara företagare om man är man än om man
              är kvinna? Och varför har vi en av världens mest segregerade arbetsmarknader?
            </seg>
            <seg n="004cf7a1">
              Jag ska göra det enkelt och själv svara på mina frågor.
            </seg>
            <seg n="1dfeaa97">
              Därför att det finns ett strukturfel som innebär att de enormt
              stora organisationerna landstingen inte fungerar som arbetsgivare.
              Undersökning efter undersökning visar att det offentliga i mångt
              och mycket är en dålig arbetsgivare både ur karriär-, löne- och
              trivselsynpunkt.
            </seg>
            <seg n="f9d991c9">
              Därför att den socialdemokratiska regeringen tillsammans med
              Vänsterpartiet av tradition och hävd stöder manligt dominerade
              verksamheter. Detta är inte bara en fråga om ROT-avdrag där män
              får bidrag för att lösa sina hemuppgifter, utan också att man
              konsekvent förnekar och förlöjligar debatten om RUT-avdrag. Det
              går som en röd tråd genom den politik man för.
            </seg>
            <seg n="f9811aed">
              Riktigt arbete är inte tjänster. Riktigt arbete är produktion,
              och då helst i industrin, där män arbetar.
            </seg>
            <seg n="d42edef8">
              Riktigt arbete är inte flexibelt. Riktigt arbete är fast på en
              arbetsplats där man vet vad folk är och vad de gör, så kallad
              heltidsanställning.
            </seg>
            <seg n="b3ecd6d7">
              När ledande politiker konsekvent uttalar sig föraktfullt om andra
              typer av arbeten blir det en tydlig förklaring till varför vi
              har de lönestrukturer vi har.
            </seg>
            <seg n="4ff8f95b">
              Med regeringens bild av riktigt arbete kan man också i denna
              kammare få majoritet för det huvudlösa förslaget om medfinansiering
              av sjuklöner som vi tidigare i dag såg klubbas igenom. Det kommer
              naturligtvis att slå hårdast mot den verksamhet som kräver många
              händer, alltså mot kvinnors arbetsmarknad, det vill säga tjänstesektorn.
            </seg>
            <seg n="8d93cc37">
              Ytterligare ett därför: Därför att arbetsmarknadens parter i
              mycket bygger på precis samma förgubbade traditioner och attityder
              som regeringen driver tillsammans med Vänsterpartiet. Och en annan
              viktig byggsten därför att respekten för lagstiftningen inom detta
              område är mycket låg pinsamt låg.
            </seg>
            <seg n="0487032d">
              Arbetsgivare med fler än tio anställda ska ha en jämställdhetsplan.
              De ska aktivt bedriva ett jämställdhetsarbete sedan 1999 års lagstiftning.
              Sedan 2001 ska man dessutom ha en redovisning med handlingsplan
              för jämställda löner.
            </seg>
            <seg n="c240ad13">
              Att kräva av arbetsgivare att de ska kartlägga och analysera
              löneskillnader är ett sätt att sätta fokus på sådana löneskillnader
              som eventuellt förekommer på grund av kön, att synliggöra problemet
              och att öka medvetenheten. Det är inte acceptabelt att lagstiftning
              nonchaleras av en stor del av arbetsgivarna och av fackförbunden.
              Det finns ingen anledning att ursäkta den som inte följer lagen.
            </seg>
          </u>
          <note n="2a4d10fd">
            Som ett resultat av det motstånd som fanns från arbetsmarknadens
            parter vid lagens tillkomst präglas både förarbetena, lagen och
            JämO:s instruktioner av frivillighet och dialog. Vilken annan
            lag i Sverige präglas av frivillighet och dialog?
          </note>
          <u who="tina_acketoft_60c419" xml:id="i-2de38e141fc77f4d-0" n="53435813" prev="i-ce180c58ff391a17-0">
            <seg n="f13d189c">
              Ta en annan jämställdhetslag: sexköpslagen. Hur ofta diskuterar
              vi frivillighet och dialog när en torsk köper sex på gatan av
              en kvinna? Där är det helt plötsligt en lag som ska gälla, men
              när det gäller jämställda löner har vi frivillighet och dialog.
            </seg>
            <seg n="e819218b">
              JämO måste ges en tydligare roll. Finns det en lag ska den följas.
            </seg>
            <seg n="30ca850b">
              Trots att lönediskriminering på grund av kön har varit förbjuden
              sedan 1980 finns det en uppenbar lönediskriminering kvar. Ser
              man till antalet domar i Arbetsdomstolen är det lätt att tro att
              Sverige är ett lönejämställt land.
            </seg>
            <seg n="bb56d934">
              Under de senaste fyra åren är resultaten för JämO i Arbetsdomstolen:
              en fällande dom, fem förlikningar och fyra förluster. En fällande
              dom, fem förlikningar och fyra förluster på fyra år!
            </seg>
            <seg n="280edbb0">
              Det är helt uppenbart att ett organ som fack och arbetsgivare
              har avgörande inflytande över inte är rätt plats att avgöra diskrimineringsmål.
              Det är något som JämO själv har uttryckt. Lönediskrimineringsmål
              måste föras över till en vanlig domstol, inte en arbetsdomstol,
              så att vi får ett rättssäkert förfarande även där.
            </seg>
            <seg n="0ebd3f08">
              Vi kan inte komma ifrån att enbart lagar inte kan rå på den diskriminering
              vi har. 60 % av löneskillnaderna kan förklaras med yrkestillhörighet,
              den könssegregerade arbetsmarknaden och det faktum att män arbetar
              i näringsgrenar med högre bärkraft. Vi kommer ständigt tillbaka
              till det faktum att män, genom att vara verksamma i den privata
              sektorn har flera arbetsgivare att välja på, medan många av de
              kvinnodominerade yrkena präglas av en monopolsituation eller en
              livegenskap, som min kollega moderaten tidigare tog upp det som.
              Det ger arbetsgivaren försvinnande små incitament till att verka
              för högre löner. 80 % av de anställda i kommuner och landsting
              är kvinnor. Det vet ni precis likaväl som jag. Ytterligare en
              orsak är att den offentliga sektorn är mer reglerad, både till
              innehåll och till lön, än den privata. Spridningen är helt enkelt
              för dålig för att man ska få ett genomslag i lönen.
            </seg>
            <seg n="1a2113fe">
              Trots att den individuella lönesättningen faktiskt gagnar kvinnor
              mest, vägrar man konsekvent att se kvinnor som individer i den
              här sektorn. Men det är just när kvinnor får lov att synas som
              individer, och inte som en klump, som det blir tydligt att de
              är mer värda i lön.
            </seg>
            <seg n="286e0697">
              Eva Färnvall, ordförande i Vårdförbundet säger i jag tror att
              det är veckans Dagens samhälle, under rubriken Sjuksköterskor
              blev vinnare i lönekampen: Kombinationen av marknadskrafter och
              individuell lönesättning har gett en snabbare löneutveckling än
              väntat.
            </seg>
            <seg n="07317a5d">
              Sjuksköterskor är alltså vinnare i lönekampen på grund av marknadskrafter
              och individuell lönesättning. Detta kan vi inte slå ifrån oss.
            </seg>
            <seg n="765c3b6b">
              Fru talman! Avslutningsvis vill jag säga att ett jämställt Sverige
              är ett bättre Sverige. För att nå dit krävs att man vågar se strukturer
              på den arbetsmarknad denna kammare till stor del är skyldig till.
              Det krävs att parterna tar sitt ansvar, att man arbetar för kvinnor
              inte bara för kollektivet män att lagstiftningen som finns följs
              och att man på så sätt ger individerna möjlighet att utvecklas
              till det de verkligen vill, och inte blir inlåsta i någon könsroll.
            </seg>
          </u>
          <note type="speaker" n="83aff69b">
            Anf. 259 ANNELIE ENOCHSON (kd):
          </note>
          <u who="annelie_enochson_5d2b54" xml:id="i-f55d20f6c5aedfc5-0" n="5d8f1c15">
            <seg n="aabae6b0">
              Fru talman och kolleger i kammaren denna sena timme! Varje fredagskväll
              när jag kommer hem till Göteborg från riksdagen brukar jag säga
              till min familj att fredagar är arbetets glädje. Det är bara de
              som har ett arbete som kan känna skillnaden på en arbetsdag och
              en avkopplande fritid.
            </seg>
            <seg n="d9417eb6">
              Det är många i Sverige i dag som inte kan känna denna glädje.
              Det var närmare bestämt 353 197 svenskar som enligt AMS var arbetslösa
              förra veckan; det är svenskar som inte har något arbete att gå
              till där man kan känna sig behövd och sedd.
            </seg>
            <seg n="93881227">
              Situationen är allvarligare än så. Enligt SCB fick under år 2002
              1,8 miljoner personer sjukpenning, förtidspension, arbetslöshetsersättning
              eller socialbidrag under delar av året. Svenskarna har blivit
              ett folk som är beroende av bidrag från staten för att överleva.
              Socialdemokraterna har skapat en klass som får stå med kepsen
              i hand och buga för den stora givmilda s-staten för att få pengar.
            </seg>
            <seg n="ddff971c">
              Socialdemokrater i denna kammare! Det går inte bra för Sverige
              när så många står utanför möjligheten till egen försörjning.
            </seg>
            <seg n="77ac8b1a">
              Vad är då ert recept? Jo, att skapa nya artificiella jobb. I
              budgeten lovas 20 000 nya jobb inom arbetsmarknadspolitiska åtgärder.
              Det är inga riktiga jobb, socialdemokrater, vänsterpartister och
              miljöpartister. Det är konstgjord andning.
            </seg>
            <seg n="48809a51">
              Vi kristdemokrater tar sikte på att långsiktigt förbättra Sveriges
              tillväxtförutsättningar genom bland annat följande reformer:
            </seg>
            <seg n="95dcae0d">
              Ni kan läsa i våra reservationer vilka tankar och idéer vi har
              om detta.
            </seg>
            <seg n="1e3daf1c">
              Om samhället inte lyckas ge ungdomar meningsfull utbildning eller
              möjlighet till sysselsättning riskeras ett utanförskap där ungdomar
              känner att de inte är en del av samhället, och att de inte fyller
              någon funktion i vardagen. Denna frustration leder lätt till förakt
              för vuxenvärlden och de normer och värderingar som är grundläggande
              för demokratin.
            </seg>
            <seg n="a0bdc076">
              Fru talman! I utgiftsområde 14 ingår arbetsmiljön och även Arbetsmiljöverket,
              som är till för att förebygga ohälsa och olycksfall i arbetslivet.
              Riksrevisionen har granskat hur väl verket klarar sina ålagda
              uppgifter. I en nyligen framlagd framställan till riksdagen från
              Riksrevisionens styrelse framkommer allvarliga brister när det
              gäller både styrningen, uppföljningen och återrapporteringen till
              riksdagen.
            </seg>
            <seg n="473170fd">
              Riksrevisionens genomgång av forskar- och utredningsrapporter
              om sjukfrånvaro, arbetsmiljö och tillsyn visar att det inte finns
              tillräcklig kunskap om sambanden däremellan. Vidare skriver man
              att det inte är klarlagt i vad mån ohälsa och den ökade sjukfrånvaron
              beror på förhållanden i arbetslivet.
            </seg>
            <seg n="494c3d3d">
              Kristdemokraterna anser det är viktigt att se på helheten runt
              en människa, att man får arbetsliv, familjeliv och fritid att
              gå ihop. Det är viktigt att få hela livspusslet att fungera. Går
              inte det skapar det en betydande del av ohälsan. Att skapa ett
              barnvänligt arbetsliv innebär för oss kristdemokrater att man
              sätter familjen i centrum, låter den avgöra sin barnomsorg och
              möjliggör flexiblare arbetstider. Här krävs en arbetsmiljö där
              det betraktas som en kompetenshöjning och en viktig samhällsuppgift
              att vårda och fostra sina barn. Detta måste gälla både män och
              kvinnor.
            </seg>
            <seg n="927e6116">
              Fru talman! I utgiftsområde 14 ligger också jämställdhetspolitiken.
              Grunden för ett framgångsrikt jämställdhetsarbete är insikten
              om alla människors lika värde. Den fasta övertygelsen att alla
              människor har samma värde och samma rättigheter har lett till
              en världsvid kamp mot rasdiskriminering, könsdiskriminering, åldersdiskriminering
              och social diskriminering. Varje generation måste på nytt vinnas
              för det i grunden okränkbara människovärdet och alla människors
              rätt att förverkliga sina rättigheter, och även skyldighet att
              respektera andras.
            </seg>
            <seg n="a416d39b">
              Utgångspunkten för Kristdemokraternas arbete för jämställdhet
              är de internationella fri- och rättighetsdeklarationerna och den
              människosyn med det universella människovärdet som bland annat
              förvaltas av den kristna traditionen.
            </seg>
            <seg n="1b5ee676">
              Jämställdhet är en fråga om demokrati. Kvinnor och män ska ha
              samma rättigheter och möjligheter att påverka och delta i samhällsutvecklingen.
              Det är därför viktigt att jämställdhetsarbetet genomsyrar alla
              arbetsplatser.
            </seg>
            <seg n="008e4e6c">
              Fru talman! Kristdemokraterna har i sina reservationer och särskilda
              yttranden i betänkandet föreslagit ytterligare ett antal åtgärder
              som vi tror skulle reformera arbetsmarknadspolitiken, allt för
              att få en arbetsmarknadspolitik som sätter individen i centrum,
              som öppnar för mångfald och valfrihet och som ökar vår levnadsstandard.
            </seg>
            <seg n="646223fc">
              Jag ställer mig bakom alla kristdemokratiska reservationer och
              yttranden men yrkar här bifall endast till reservation 29.
            </seg>
          </u>
          <note type="speaker" n="c0ca1e33">
            Anf. 260 CAMILLA SKÖLD JANSSON (v):
          </note>
          <u who="camilla_skold_jansson_5e5fef" xml:id="i-d8545cf3d1e26a29-0" n="e2c80460" next="i-11b8d11ffffe8bd4-0">
            <seg n="89df3416">
              Fru talman! Ingen säger väl emot beskrivningen att arbetslivet
              har förändrats. Politiska beslut har lett till att företag och
              kapital snabbt kan röra sig över gränserna. Konkurrensen ökar
              och därmed också kraven, tempot och riskerna för att slås ut.
            </seg>
            <seg n="e600f922">
              Arbetsgivarna har via avregleringar av kapitalflöden och en alltjämt
              hög arbetslöshet fått en stärkt makt gentemot löntagarna. Det
              har lett till en arbetsmarknad som alltmer ställer krav på att
              människor ska anpassa sig till produktionen i stället för att
              produktionen ska anpassa sig efter människor. Bland annat kan
              vi se det på att anställningar oftare och oftare sker med otrygga
              villkor.
            </seg>
            <seg n="a29b0539">
              Som en naturlag blir följden att det är de grupper som har den
              svagaste ställningen på arbetsmarknaden som råkar mest illa ut.
              Sjukskrivningar, otrygga anställningsvillkor och dåligt inflytande
              slår hårt mot ungdomar, kvinnor i LO-kollektivet och invandrare.
            </seg>
            <seg n="6586af59">
              Från Vänsterpartiets sida vill vi möta detta med en förstärkt
              arbetsrätt. Inte minst måste de otrygga visstidsanställningarna
              minskas. Det är inte rimligt att anställda, oftast kvinnor, kan
              gå på olika former av visstidsanställningar år ut och år in utan
              att få någon fast anställning. Det är inte rimligt att så många
              på arbetsmarknaden är otrygga, tvekar att bilda familj och har
              svårt att långsiktigt planera sina liv.
            </seg>
            <seg n="ac07a718">
              Detta arbetas det för närvarande med inom trepartisamarbetet.
              En departementspromemoria är snart ute på remiss. Visstidsanställningarna
              är en viktig fråga. Från vår sida hoppas vi att vi ska få en bred
              debatt och att många arbetsplatser deltar i diskussionen och kommer
              med synpunkter på det förslag som kommer att komma från regeringen.
            </seg>
            <seg n="36d604db">
              Vi hoppas också, och här vill jag fråga Laila Bjurling hur hon
              ser på den frågan, att man äntligen kommer till skott när det
              gäller att stärka arbetstagarnas inflytande över arbetstidens
              förläggning. Det finns ett färdigt förslag i den så kallade KNAS-utredningen,
              det finns med i det så kallade 121-punktsprogrammet och det är
              angeläget att vi kommer i gång med detta arbete. Över huvud taget
              behöver vi stärka löntagarnas inflytande. När det gäller arbetstiden
              visar också forskning mycket tydligt att ett ökat inflytande minskar
              såväl stress som stressrelaterade sjukdomar.
            </seg>
            <seg n="ba5d942f">
              Jag vill till slut säga någonting om Medlingsinstitutet. Där
              har vi en reservation, nr 28, som jag också vill yrka bifall till.
            </seg>
            <seg n="0dd96afb">
              När Medlingsinstitutet bildades under förra mandatperioden var
              det en stark debatt, inte minst inom fackföreningsrörelsen. Man
              var orolig. Protesterna riktade sig främst mot de befogenheter
              Medlingsinstitutet skulle få, exempelvis möjligheten att skjuta
              upp varslade stridsåtgärder upp till 14 dagar, att kunna tillgripa
              tvångsmedling, att utse medlare utan parternas samtycke och så
              vidare. Det fanns också en oro för att regler om samordning av
              avtalsförhandlingar skulle försvåra låglönesatsningar och förbättringar
              för utsatta grupper.
            </seg>
            <seg n="07b715c9">
              Det som har hänt sedan dess är att fackföreningsrörelsens oro
              faktiskt har bekräftats. Medlingsinstitutet har fått kritik för
              att man protesterat när fack och arbetsgivare i kollektivavtal
              har kommit överens om att parterna själva ska kunna utse medlare
              i stället för att Medlingsinstitutet gör det. Medlingsinstitutet
              har också fått kritik för att man gick in i en förhandling inom
              bankområdet och bad parterna vänta med förhandlingarna till dess
              att industrin var klar med sina avtal. Ytterligare ett exempel
              var när Medlingsinstitutet på begäran av Sjöfartens Arbetsgivareförbund
              sköt 14 dagar på stridsåtgärd som SEKO varslat om.
            </seg>
            <seg n="fd3e1e1b">
              I de två sista exemplen är det mycket tydligt att Medlingsinstitutets
              agerande har påverkat styrkeförhållandena på arbetsmarknaden.
              I de här fallen är det arbetstagarsidan som har förlorat.
            </seg>
            <seg n="99aa1e75">
              Nu är det dags för en utvärdering av Medlingsinstitutet. Vi tycker
              att det är viktigt att man i den utvärdering som görs tittar närmare
              på den hårfina gräns som finns mellan Medlingsinstitutets uppdrag
              och en kantring mot en statlig lönepolitik. Förutom att parterna
              så klart ska ha ett stort inflytande menar vi att det är viktigt
              att utvärderingen görs förutsättningslöst och att man faktiskt
              också provar tanken att vi inte ska ha något medlingsinstitut
              med uppgift att gå in i avtalsrörelsen på detta sätt.
            </seg>
          </u>
          <note n="c4e53cfd">
            15 § Beslut om uppskjuten ärendebehandling
          </note>
          <note n="036901a7">
            Kammaren beslutade att ärendebehandlingen skulle fortsättas vid
            arbetsplenum torsdagen den 9 december.
          </note>
          <note n="b1d34b0f">
            16 § Bordläggning
          </note>
          <note n="771b67a1">
            Anmäldes och bordlades
          </note>
          <note n="102820d4">
            17 § Anmälan om interpellationer
          </note>
          <note n="164f9816">
            Anmäldes att följande interpellationer framställts
          </note>
          <note n="41330ccb">
            den 8 december
          </note>
          <u who="camilla_skold_jansson_5e5fef" xml:id="i-11b8d11ffffe8bd4-0" n="e2c80460" prev="i-d8545cf3d1e26a29-0">
            <seg n="83d2d248">
              Torsten Lindström
            </seg>
            <seg n="83d2d248">
              Torsten Lindström
            </seg>
          </u>
          <note n="4ecb8e3b">
            Runar Patriksson
          </note>
          <note n="20b527f8">
            Christer Nylander
          </note>
          <note n="c45881cd">
            Interpellationerna redovisas i bilaga som fogats till riksdagens
            snabbprotokoll tisdagen den 14 december.
          </note>
          <note n="599f6790">
            18 § Anmälan om frågor för skriftliga svar
          </note>
          <note n="cb656887">
            Anmäldes att följande frågor för skriftliga svar framställts
          </note>
          <note n="41330ccb">
            den 8 december
          </note>
          <note n="7fd1d382">
            Ulla Löfgren
          </note>
          <note n="46111e37">
            Susanne Eberstein
          </note>
          <note n="14f700f3">
            Carl B Hamilton
          </note>
          <note n="40da02b7">
            Helena Bargholtz
          </note>
          <note n="4db419ed">
            Martin Andreasson
          </note>
          <note n="66366829">
            Anita Sidén
          </note>
          <note n="66366829">
            Anita Sidén
          </note>
          <note n="24c5745e">
            Frågorna redovisas i bilaga som fogats till riksdagens snabbprotokoll
            tisdagen den 14 december.
          </note>
          <note n="3000d3da">
            19 § Anmälan om skriftliga svar på frågor
          </note>
          <note n="f6f38796">
            Anmäldes att skriftliga svar på följande frågor inkommit
          </note>
          <note n="41330ccb">
            den 8 december
          </note>
          <note n="e575c656">
            Elizabeth Nyström
          </note>
          <note n="f059f16e">
            Yilmaz Kerimo
          </note>
          <note n="9b14cbac">
            Tobias Krantz
          </note>
          <note n="9b14cbac">
            Tobias Krantz
          </note>
          <note n="072f019d">
            Johan Pehrson
          </note>
          <note n="5ef3b17e">
            Cecilia Wikström
          </note>
          <note n="105f94e8">
            Rosita Runegrund
          </note>
          <note n="8b224e10">
            Magdalena Andersson
          </note>
          <note n="0143173a">
            Viviann Gerdin
          </note>
          <note n="10c12708">
            Joe Frans
          </note>
          <note n="9327fdeb">
            Fredrik Olovsson
          </note>
          <note n="14f700f3">
            Carl B Hamilton
          </note>
          <note n="5635a94b">
            Ola Sundell
          </note>
          <note n="351023c4">
            Inger Davidson
          </note>
          <note n="84c38d92">
            Tina Acketoft
          </note>
          <note n="16c06531">
            Gunnar Nordmark
          </note>
          <note n="0841fb03">
            Henrik von Sydow
          </note>
          <note n="0841fb03">
            Henrik von Sydow
          </note>
          <note n="bac64741">
            Cecilia Widegren
          </note>
          <note n="bac64741">
            Cecilia Widegren
          </note>
          <note n="aa315775">
            Birgitta Carlsson
          </note>
          <note n="9eaae933">
            Jan Andersson
          </note>
          <note n="f5636deb">
            Annika Qarlsson
          </note>
          <note n="931e85c8">
            Gunnar Axén
          </note>
          <note n="05c8f6d5">
            Kenneth Lantz
          </note>
          <note n="3373ec10">
            Bengt-Anders Johansson
          </note>
          <note n="0d8f7bb5">
            Bertil Kjellberg
          </note>
          <note n="25eaa468">
            Anne-Marie Ekström
          </note>
          <note n="a7003230">
            Hans Hoff
          </note>
          <note n="2e3b0546">
            Birgitta Gidblom
          </note>
          <note n="38cce5cd">
            Berit Jóhannesson
          </note>
          <note n="38cce5cd">
            Berit Jóhannesson
          </note>
          <note n="94e6a702">
            Cinnika Beiming
          </note>
          <note n="588af7de">
            Marie Wahlgren
          </note>
          <note n="20b527f8">
            Christer Nylander
          </note>
          <note n="52d70ff4">
            Ulf Nilsson
          </note>
          <note n="4bad53a7">
            Claes Västerteg
          </note>
          <note n="50bdb6b3">
            Sonja Fransson
          </note>
          <note n="105f94e8">
            Rosita Runegrund
          </note>
          <note n="ab857ed1">
            Ingegerd Saarinen
          </note>
          <note n="588af7de">
            Marie Wahlgren
          </note>
          <note n="a44cdbe6">
            Ulf Sjösten
          </note>
          <note n="5ef3b17e">
            Cecilia Wikström
          </note>
          <note n="99985a73">
            Mikael Oscarsson
          </note>
          <note n="fe4a46d0">
            Ragnwi Marcelind
          </note>
          <note n="fe4a46d0">
            Ragnwi Marcelind
          </note>
          <note n="db4ffbff">
            Carl-Erik Skårman
          </note>
          <note n="db4ffbff">
            Carl-Erik Skårman
          </note>
          <note n="606f923e">
            Jörgen Johansson
          </note>
          <note n="308dbe5b">
            Svaren redovisas i bilaga som fogats till riksdagens snabbprotokoll
            tisdagen den 14 december.
          </note>
          <note n="1961ef70">
            20 § Kammaren åtskildes kl. 22.51.
          </note>
          <note n="0dcb12b4">
            Förhandlingarna leddes
          </note>
          <note n="2da8c1fc">
            /Monica Gustafson
          </note>
        </div>
      </body>
    </text>
  </TEI>
</teiCorpus>
