<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2004</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2004</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--8</head>
          <docDate when="2004-09-24">2004-09-24</docDate>
        </div>
      </front>
      <body>
        <div>
          <note n="bfbb6792">
            ﻿
          </note>
          <note n="d84594a6">
            Riksdagens protokoll
          </note>
          <note n="a080e093">
            2004/05:8
          </note>
          <note type="date" n="d1283744">
            Fredagen den 24 september
          </note>
          <note n="998a3ea3">
            Kl. 10:00 - 12:14
          </note>
          <note n="9a1ea082">
            1 § Bordläggningsdebatt med anledning av proposition 2004/05:5
            Vårt framtida försvar
          </note>
          <note n="de0a1aaf">
            Anmäldes
          </note>
          <note type="speaker" n="ac3f68da">
            Anf. 1 Försvarsminister LENI BJÖRKLUND (s):
          </note>
          <u who="unknown" xml:id="i-229ad439e8723b79-0" n="94ecc3ca">
            <seg n="55a749ca">
              Herr talman! Vårt framtida försvar är namnet på den proposition
              som regeringen i dag lämnar till riksdagen. Förslaget innebär
              att vi fortsätter den stora försvarsreform som inleddes 1999.
              Internationaliseringen går vidare. Personalförsörjningen och utbildningssystemet
              reformeras. Materielförsörjningen får en ny inriktning och grundorganisationen
              reduceras.
            </seg>
            <seg n="ea43902a">
              Utgångspunkten för de här förändringarna tar vi i det förändrade
              säkerhetsläget. Det är skälet till att vi behöver en mindre men
              mer flexibel insatsorganisation. En krympande insatsorganisation
              kräver färre soldater, och då behöver vi inte lika många utbildningsplattformar.
              Det förändrade säkerhetsläget sätter också fokus på förskjutningen
              från yttre till inre säkerhet. Ett gott säkerhetsläge i vår närmiljö
              men fortsatt oro i vår omvärld motiverar att våra försvarsansträngningar
              i dagsläget inriktas mot ett aktivare deltagande i den internationella
              krishanteringen.
            </seg>
            <seg n="387afa16">
              Här finns en tydlig spårbarhet från Försvarsberedningens säkerhetspolitiska
              rapport, via deras försvarspolitiska rapporter, till regeringens
              proposition.
            </seg>
            <seg n="4b28a434">
              Försvarsmaktens nya huvuduppgift är att inneha förmågan att kunna
              föra väpnad strid. Det innebär att kärnverksamheten sätts i fokus
              och att den blir vägledande för Försvarsmaktens fortsatta utveckling.
              Förmågan till väpnad strid ska utgöra grunden för vårt försvar
              av Sverige likaväl som möjligheterna till deltagande i internationell
              krishantering.
            </seg>
            <seg n="8be76333">
              Försvaret ska alltid kunna upprätthålla en grundläggande försvarsförmåga
              för att kunna skydda Sverige mot de hot som kan uppstå. I det
              korta tidsperspektivet handlar det om att upprätthålla vår territoriella
              integritet och att genomföra internationella insatser.
            </seg>
            <seg n="0f06e2cc">
              Bosnien, Kosovo, Kongo, Liberia, Afghanistan, Georgien, Eritrea,
              Etiopien, Östtimor, Sierra Leone vårt bidrag till internationell
              krishantering blir alltmer angeläget. Det syftar till att skydda
              mänskliga rättigheter, men också till att stärka Europas, och
              därmed Sveriges, säkerhet. EU kommer med FN som bas att vara vårt
              främsta forum för internationell krishantering. Styrkan med EU
              är bredden av instrument, från diplomati, bistånd och handelspolitik
              till militära fredsframtvingande insatser. Den gör EU till en
              unik aktör på området. Nu kompletterar vi krishanteringen inom
              Europeiska unionen med ytterligare ett viktigt verktyg i den militära
              snabbinsatsförmågan. Där ska Sverige vara med och aktivt bidra.
              Det är vår avsikt att Sverige ska leda ett av de kommande europeiska
              snabbinsatsförbanden, och vi tillsammans med Finland ska utgöra
              huvuddelen av innehållet. Ett åtagande av denna omfattning ställer
              mycket stora krav på vårt försvar men kommer samtidigt att stärka
              vår egen förmågeutveckling.
            </seg>
            <seg n="e025529b">
              Men internationell krishantering är inte bara snabbinsatser.
              Det är viktigt att vi kan vara aktiva i alla former av internationella
              insatser, militära, civila, långvariga, snabba, omfattande och
              begränsade. Därför måste en successiv ökning av kontot för fredsfrämjande
              insatser ske. Men lika viktigt är regeringens satsning på att
              öka biståndet, så att vi kan bygga upp samhällen när säkerhetsläget
              har stabiliserats och medverka till det som krävs för fred och
              försoning för människorna som lever där.
            </seg>
            <seg n="e7b2b117">
              Internationaliseringen måste också få prägla personalförsörjningen.
              Basen är värnplikten. Men i det rådande säkerhetsläget, när vårt
              operativa fokus är internationella insatser, kommer villighet
              att tjänstgöra, både nationellt och internationellt, att i allt
              större utsträckning vara styrande för vilka som tas ut efter mönstring.
              På så sätt ska utbildning och rekrytering till utlandsstyrkan
              underlättas.
            </seg>
            <seg n="7f83f818">
              Internationaliseringen ska också främjas av ett nytt utbildningssystem.
              De allra flesta värnpliktiga gör i framtiden en elva månader lång
              grundutbildning uppdelad på två terminer. Därefter kommer möjligheten
              att finnas att frivilligt göra en tredje termin med utbildning
              mot internationella insatser. Det nya systemet kommer att ge soldater
              som har längre utbildning med högre kvalitet och som därmed står
              bättre rustade för uppgifter här hemma och utomlands.
            </seg>
            <seg n="175f3578">
              Snabbinsatsförmågan kräver att vi har förband som är omedelbart
              gripbara och som med mycket kort varsel kan rycka ut för att förebygga
              och avbryta konflikter. Därför föreslås nu ett system med kontrakterade
              soldater. Efter fullgjord grundutbildning ska soldater kunna skriva
              på kontrakt för att under två år utbildas och stå i beredskap
              för snabbinsatser.
            </seg>
            <seg n="b0e70dc0">
              Herr talman! Också inom materielförsörjningen måste förändringens
              vindar blåsa. Även här måste internationaliseringen få ett större
              genomslag. I det gamla invasionsförsvaret var det motiverat att
              förrådsställa materiel. I dag är det de omedelbara operativa behoven
              som i första hand ska styra utveckling och anskaffning av materiel.
              Industrins långsiktiga kompetens måste säkerställas, och det ska
              ske genom en medveten satsning på ett begränsat antal nischområden.
              Det är områden där försvaret har ett behov, där vår kompetens
              är världsledande och där vi är kommersiellt konkurrenskraftiga.
              Internationellt samarbete blir allt viktigare för materielförsörjningen,
              och möjligheten till gemensamt ägande av materiel måste vara en
              möjlighet. Ett viktigt bidrag till att stärka vår försvarsindustris
              konkurrenskraft är att ge svenskt försvar en modern inriktning
              och en strukturell omställning så att de olika funktionerna kan
              utvecklas.
            </seg>
            <seg n="fd08bbe0">
              Jag vill hävda att avveckling är en förutsättning för att vi
              ska kunna satsa på utveckling. Frågorna kring nedläggningar av
              förband har fått stor uppmärksamhet i debatterna. Jag vill därför
              påminna om att försvarsreformen syftar till utveckling av vår
              förmåga, från det förlegade till det moderna. För att göra det
              till en verklighet måste vi inse att delar av det gamla måste
              försvinna.
            </seg>
            <seg n="c812c95d">
              Flera verksamhetsställen kommer att försvinna. Låt mig slå fast
              att det i dag inte finns några dåliga verksamhetsställen. År 1994
              hade vi hundra verksamhetsställen, i dag är vi nere i omkring
              30 och ytterligare 10 ska nu bort. Vi har, med stöd av Försvarsmakten,
              bedömt vilka av dessa verksamhetsställen som har de absolut bästa
              utbildningsförutsättningarna och som kan expandera om världsläget
              skulle försämras. Därtill kommer att vi måste ha förmåga att behärska
              de skillnader i militärgeografin som Sverige har.
            </seg>
            <seg n="669eba11">
              Många har redan uttryckt farhågor för att hela landet inte ska
              kunna försvaras. Det bygger på en missuppfattning. Vi försvarar
              inte landet med förband under utbildning utan med färdigutbildade
              och kompletta insatsförband. Vårt försvar ska ha kompetens för
              att kunna uppträda inte bara inom riket utan även utomlands. Det
              moderna insatsförsvaret ska snabbt kunna förflyttas och sättas
              in där det behövs.
            </seg>
            <seg n="971fb4ee">
              Omställningsperioden kommer att vara prövande och svår, inte
              minst för de omkring 5 000 anställda som berörs. De är i många
              fall högt utbildade och kvalificerade personer som har många år
              kvar att ge på arbetsmarknaden. De ska ha stöd från staten i denna
              omställning, men även det övriga samhället ska se vilken kompetens
              och vilka resurser som frigörs för andra uppgifter.
            </seg>
            <seg n="00fa41b0">
              Regeringen kommer att ta sitt ansvar för att de orter som drabbas
              allra mest ska få förutsättningar att kunna utveckla nya områden.
              Det ska vara en utveckling som inte är beroende av försvarets
              verksamhet men där man i många fall kommer att kunna utnyttja
              den kompetens som officerare och civil personal har.
            </seg>
            <seg n="70737259">
              Herr talman! Som jag inledde med att säga togs viktiga steg i
              reformeringen av försvaret redan 1999. Nu tar vi ytterligare steg
              i denna förändring. Det tål dock att påpekas att förändringarna
              inte tar slut med detta. Vi kommer att vara tvungna att kontinuerligt
              ompröva, utveckla, avveckla och förändra. Erfarenheterna visar
              att vi har haft svårt att göra detta med strukturen i dagens försvarsbeslut.
              Vi vill skapa förutsättningar för långsiktiga inriktningsbeslut
              och årliga uppföljningar där förändringar kan ske när så är nödvändigt.
              Omvärlden vi lever i förändrar sig inte i tre- eller femårsperioder,
              den förändras hela tiden och så måste också försvaret göra. Försvarsreformen
              kommer att kräva ytterligare beslut på många områden.
            </seg>
            <seg n="cddcb344">
              Redan nästa år kommer vi att ta ställning till hur insatsorganisationen
              ska utvecklas vidare. Kanske finns då ny kunskap som förändrar
              delar av den inriktning jag redovisar här i dag. Då måste vi visa
              handlingskraft och våga gå vidare. Försvarspolitikens ansvar är
              att kunna se behovet av förändring och våga göra någonting åt
              det.
            </seg>
          </u>
          <note type="speaker" n="92fd993c">
            Anf. 2 OLA SUNDELL (m):
          </note>
          <u who="ola_sundell_963beb" xml:id="i-8dc9f8b95ba65320-0" n="78259aab">
            <seg n="f435f4ba">
              Herr talman! I den partiledardebatt som försiggick i januari
              detta år några av oss befann sig i Sälen bestämdes egentligen
              nivån på försvarssatsningarna de kommande tre åren. Statsminister
              Göran Perssons budskap var tydligt och lättfattligt: Försvaret
              skulle bantas med 3 miljarder kronor. Enligt statsministerns beräkningsmetoder
              skulle dessa slantar som då blev över användas till annat.
            </seg>
            <seg n="e5abc12e">
              I förra försvarsbeslutet var det samma tongångar. Pengar skulle
              flyttas från det ena till det andra. Då var det sjukvården som
              gällde. Nu blir det antagligen något annat.
            </seg>
            <seg n="6788cfe1">
              Statsministern hade gott stöd för sin inbromsning av försvarsresurserna.
              Både Vänstern och Miljöpartiet hade vid den tiden i olika uttalanden
              gjort klart att besparingsmöjligheterna åtminstone var 3 miljarder,
              kanske mer. Det talades om halverade anslag, och Försvarsberedningen
              fick också i uppdrag att utreda minus-6-alternativet.
            </seg>
            <seg n="207cd73e">
              Det fanns alltså i januari detta år en vänstermajoritet i denna
              riksdag, bestående av socialdemokrater, Vänsterpartiet och Miljöpartiet,
              som alla på ett radikalt sätt ville skära ned försvarskostnaderna.
              Inga analyser, inga funderingar på att låta Försvarsberedningen
              i lugn och ro jobba fram ett förslag som både innehåller säkerhetspolitiska
              bedömningar och en genomgång av konsekvenserna av dessa bedömningar,
              nämligen att försöka dimensionera det framtida militära försvaret.
            </seg>
            <seg n="774fdf5a">
              Visst jobbade Försvarsberedningen på ett förtjänstfullt sätt,
              men nivån var redan satt. I januari detta år bestämde i praktiken
              statsministern hur stort det svenska försvaret skulle vara i slutet
              av försvarsperioden. Allt arbete utgick i fortsättningen i Försvarsberedningen
              med mera från att anpassa kostymen till Perssons minus 3 miljarder.
              Budgetanpassning kan vi kalla metoden inte säkerhets- och försvarspolitik
              utan rätt och slätt budgetanpassning. Stödet fanns i de övriga
              två vänsterpartierna säkra medlöpare i den fortsatta nedrustningen
              av det svenska försvaret.
            </seg>
            <seg n="e9aa5aa1">
              Under våren, i samband med partiledardebatten den 25 maj, meddelade
              Moderata samlingspartiet att Moderaterna ställde sig till förfogande
              för en bred lösning av försvarsfrågan. Bevekelsegrunderna är väl
              kända, nämligen att hjälpa till med det som kräver uthållighet
              och beslutsamhet. Svårigheten har varit och är betydande, det
              vill säga att avveckla personal samt lägga ned förband och samtidigt
              utveckla det nya insatsförsvaret avseende personal och materiel.
              I denna svåra omställningsprocess ska skapas en balans mellan
              uppgifter och ekonomi. Målsättningen har varit att samtidigt utveckla
              och avveckla.
            </seg>
            <seg n="9b9035b4">
              Utöver detta har också under året slagits fast att Sverige ska
              utveckla en battle group , en snabbinsatsstyrka inom ramen för
              EU:s snabbinsatsförmåga. Förutsättningarna i försvarsbeslutet
              ändrades således radikalt under våren och sommaren. Ett besvärligt
              läge med övergång från det gamla till det nya kräver bred politisk
              uppslutning. Det var ungefär på det sättet vi resonerade. Den
              bedömning vi moderater gjorde om en bred politisk bas var inte
              unik. Den delades av hela borgerligheten. Den 1 juni deklarerade
              de fyra borgerliga partiledarna enighet om just försvarsfrågan.
              Man kan tycka att det fanns utomordentligt goda förutsättningar
              för en så kallad pensionsuppgörelse, det vill säga en fempartikonstellation
              bestående av socialdemokrater och de fyra borgerliga. Om jag hade
              varit försvarsminister hade jag hängt på telefonen omedelbart
              för att nå en snabb och bra överenskommelse.
            </seg>
            <seg n="1727cf1b">
              Där var fyra partiledare bredvid varandra som deklarerade behov
              av konstruktivitet med anledning av de nya hoten, till exempel
              terroristbekämpning, behov av att skapa förutsättningar för en
              svensk battle group tillsammans med övrig ökad internationell
              förmåga, behov mot bakgrund av de nya uppgifterna att införa en
              särskild anställningsform som möjliggör visstidsanställning av
              officerare, behov av att skapa tydlighet i försvarets uppgift
              och säkra balansen mellan vad försvaret ska uträtta och dess tilldelade
              resurser. Inriktning, uppgifter, pengar och organisation måste
              höra ihop. Betänk också att de nya uppgifter som försvaret kommer
              att få kommer att innebära ökade risker för enskilda soldater
              och förband. Det är därför angeläget att det inte finns partipolitiska
              skillnader i försvarets förutsättningar utan att det ska finnas
              en samsyn på vad som ska göras och hur det ska utföras i samband
              med internationell konflikthantering.
            </seg>
            <seg n="37c91a70">
              Facit har vi i dag: Regeringen misslyckades totalt att åstadkomma
              en bred lösning som både svenska folket och givetvis anställda
              inom Försvarsmakten hade önskat. Domen måste vara hård mot den
              eller de som bär ansvaret för det spel för gallerierna som regeringen
              har presterat under de senaste veckorna. Förhandlingarna har inte
              varit förhandlingar utan bara en önskan från regeringen att vi
              borgerliga skulle tycka som den. Den straffspark som vi borgerliga
              lade upp hade bara varit för försvarsministern att kliva fram
              och slå till. Vi stod till förfogande för en överläggning där
              vi hade mötts någonstans på halva vägen, och resultatet hade blivit
              bättre än det vi ser i dag. Det hade inte varit himmelriket det
              hade jag inte kunnat lova men det hade varit bättre än i dag.
            </seg>
            <seg n="2fe11990">
              Det känns förnedrande därvidlag att Vänsterpartiets och Miljöpartiets
              inflytande över regeringens budget har vägt tyngre än de fyra
              borgerligas intresse av en bred lösning av försvarsfrågan. Den
              uppfattning som regeringen Persson tidigare haft när det gäller
              Miljöpartiets och Vänsterpartiets eventuella regeringsdeltagande,
              på grund av deras bristande trovärdighet i Europapolitik och säkerhetspolitik,
              gäller inte längre. I den delen har svensk socialdemokrati tagit
              ett tydligt steg åt vänster.
            </seg>
            <seg n="37a43d9b">
              Till sist, herr talman, vill jag göra några reflexioner över
              den proposition som vi sent omsider har fått oss till del.
            </seg>
            <seg n="3b4c635c">
              För det första är det faktiskt först nu som vi har tagit del
              av detta. Delegationer från kommuner, län och andra runtom i landet
              har haft tillgång till det här materialet. Vi har fått besvara
              frågor om ett material som vi inte har haft tillgång till och
              inte kunnat utgå från.
            </seg>
            <seg n="607b498d">
              Jag skulle säga att det är sjabbel, försvarsministern.
            </seg>
            <seg n="7960188b">
              För det andra har det när det gäller ersättningsjobben stått
              klart hela sommaren, sensommaren och långt fram i höst att några
              paket eller ersättningsjobb inte skulle komma i fråga. Det vet
              vi också Sollefteå och Kiruna ropar fortfarande efter de så kallade
              ersättningsjobben. I sista stund har man nu, som skållade råttor,
              sprungit omkring för att försöka åstadkomma någonting just i de
              orter som drabbas värst, Arvidsjaur, Östersund och kanske Kristinehamn.
            </seg>
            <seg n="d0d03991">
              Fiasko, skulle jag säga, försvarsministern.
            </seg>
            <seg n="ba5f6559">
              För det tredje och avslutningsvis skulle jag vilja säga så här
              om ettåriga försvarsbeslut: Nu har kvartalskapitalismen smugit
              sig in i Försvarsdepartementet. Det finns ingenting som talar
              för att just årliga budgetöverenskommelser med Miljöpartiet och
              Vänstern skulle åstadkomma större tydlighet och mer långsiktighet
              för försvaret. Det är snarare tvärtom.
            </seg>
          </u>
          <note type="speaker" n="0a763504">
            Anf. 3 Försvarsminister LENI BJÖRKLUND (s) replik:
          </note>
          <u who="unknown" xml:id="i-229ad439e8723b79-1" n="94ecc3ca">
            <seg n="76a0dc54">
              Herr talman! Jag lyssnade noga på Ola Sundell. När jag hör den
              uppräkning av vilken analys man borde ha gjort är det som om Ola
              Sundell fullständigt glömmer bort att vi på försvarsområdet har
              en beredning, Försvarsberedningen, där företrädare för riksdagens
              partier har ett samråd med regeringen för att analysera utvecklingen.
            </seg>
            <seg n="0b286bba">
              I Försvarsberedningen har man lugnt och stilla gått igenom utvecklingen
              av det framtida försvaret, och man har också hamnat på en möjlig
              besparing på 3 miljarder. Det är väl ganska naturligt att regeringen
              då tar Försvarsberedningens breda syn som underlag för de överläggningar
              och förhandlingar man har haft för att åstadkomma en bred uppgörelse.
            </seg>
            <seg n="729cc85d">
              När de fyra borgerliga partierna nu vill ha en annan nivå, som
              är väsentligt skild från vad Försvarsberedningen har kommit fram
              till, och så småningom också kanske delvis ett annat innehåll,
              hamnar man i en svårighet där en bred uppgörelse kanske inte blir
              ett hjälpmedel för att genomföra en viktig försvarsreform.
            </seg>
          </u>
          <note type="speaker" n="9e4416a9">
            Anf. 4 OLA SUNDELL (m) replik:
          </note>
          <u who="ola_sundell_963beb" xml:id="i-8dc9f8b95ba65320-1" n="78259aab">
            <seg n="58333a37">
              Herr talman! Försvarsministern! Beredningen verkar vara det vapen
              som man hela tiden hänvisar till. Men kom ihåg att beredningens
              utslag, som tydligen också är den proposition som vi så småningom
              har fått på bordet, delas av regeringen, och kanske Miljöpartiet.
              Det är uppfattningen. Så är det ju.
            </seg>
            <seg n="5cd17db0">
              Det har varit en uppslutning bland de fyra borgerliga. Men med
              tanke på de ändrade förutsättningar som tillkommit under sommaren,
              med ett behov för Sverige att delta med en snabbinsatsförmåga,
              är spelplanen ändrad. Man kan inte fortsätta att spela efter det
              gamla om förutsättningarna ändras.
            </seg>
            <seg n="e27ae39b">
              Det var inte så många minuter sedan som försvarsministern gav
              uttryck för behovet av ständiga förändringar i försvarsbesluten,
              från de treåriga till de ettåriga, därför att det sker ständiga
              förändringar. Nu är plötsligt det som beredningen skrev för snart
              ett halvår sedan det som gäller, även om världskartan har ändrats.
              Det stämmer inte. Ändras förutsättningarna, försvarsministern,
              måste man givetvis ändra i de möjligheter försvaret har att lösa
              den uppgiften.
            </seg>
          </u>
          <note type="speaker" n="3d874254">
            Anf. 5 Försvarsminister LENI BJÖRKLUND (s) replik:
          </note>
          <u who="unknown" xml:id="i-229ad439e8723b79-2" n="94ecc3ca">
            <seg n="385a9f65">
              Herr talman! Just det, Ola Sundell. Det fanns en bred enighet
              i Försvarsberedningen som inte bara omfattade Socialdemokraterna
              utan hade sin bas tillsammans med Centerpartiet och Kristdemokraterna
              och med god anslutning i viktiga principiella delar också från
              andra partier. Men sedan var det några som hoppade av. Det var
              inte så att beredningen hade en annan uppfattning, utan några
              hoppade därefter av och gjorde beredningsarbetet, det långsiktiga
              arbetet, överspelat.
            </seg>
            <seg n="b42bc7f0">
              Det var inte heller så att EU:s snabbinsatsförmåga inte fanns
              med i beredningen. Den var uppe på bordet och den diskuterades
              innan Försvarsberedningen kom med sin slutrapport.
            </seg>
            <seg n="0ccab3c1">
              Sedan till alla de tekniska anmärkningar som Ola Sundell gav
              mig förra gången. Ola Sundell är riksdagsledamot och känner till
              regelverket: Det är först när en proposition överlämnas till riksdagen
              som den blir offentlig. Därför har jag hittills inte kommenterat
              innehållet i den.
            </seg>
          </u>
          <note type="speaker" n="2b3f58ba">
            Anf. 6 OLA SUNDELL (m) replik:
          </note>
          <u who="ola_sundell_963beb" xml:id="i-8dc9f8b95ba65320-2" n="78259aab">
            <seg n="2615c477">
              Herr talman! Vi vet hur verkligheten ser ut, vi som har deltagit
              i de så kallade förhandlingarna, samtalen eller vad man ska kalla
              dem. Det har inte funnits ett intresse eller en möjlighet från
              regeringens sida att just skapa en bred överenskommelse. Budgetöverenskommelsen
              med Vänstern och Miljöpartiet har vägt tyngre än just den borgerliga
              önskan om en bred överenskommelse. Beredningar och allt vad försvarsministern
              kommer dragande med har ingen betydelse därvidlag. Det som har
              haft betydelse är budgetöverenskommelsen med Vänstern och Miljöpartiet.
              Det har vägt tyngst.
            </seg>
            <seg n="7ae58c34">
              Därför har våra ansträngningar varit förgäves. Allt annat har
              varit ett spel för gallerierna. Den här förlängningen, utdragningen,
              att propositionen skulle skjutas upp en vecka vad innebar det?
              Det innebar ingenting. 100 miljoner kronor på en verksamhet på
              40 miljarder vad är detta? Det är tomma ord, försvarsministern.
            </seg>
          </u>
          <note type="speaker" n="546c92fe">
            Anf. 7 ALLAN WIDMAN (fp):
          </note>
          <u who="allan_widman_6a403b" xml:id="i-25eda11a2f37cde9-0" n="88587dd1">
            <seg n="8b292fc1">
              Herr talman! Jag vill också inleda med att beröra den i mitt
              tycke exempellösa hantering som regeringen utsatt riksdagen för
              i samband med den här försvarsbeslutsprocessen. Det är i princip
              först när talmannen ger försvarsministern ordet i denna debatt
              som propositionen blir tillgänglig för oss riksdagsmän. Det är
              knappast vad man kan kalla sportsliga villkor inför en viktig
              debatt i vår kammare.
            </seg>
            <seg n="2ddcc84b">
              Sedan säger försvarsministern att det är så här, att det är först
              när propositionerna läggs som de blir tillgängliga för riksdagen.
              Det stämmer inte riktigt, därför att varje år när man lägger budgetpropositionen
              får företrädarna för oppositionspartierna inför bordläggningsdebatten
              möjlighet att se igenom det som komma ska.
            </seg>
            <seg n="7d64866e">
              Jag vill också vara kritisk mot den utredning av grundorganisationen,
              alltså de militära förbanden, som under en veckas tid har cirkulerat
              bland både massmedier och allmänhet. Jag blev uppringd av Östersunds-Posten
              redan för flera dagar sedan och fick veta att de hade hela denna
              utredning, den så kallade dödslistan. De erbjöd sig till och med
              att faxa ned den till en mindre vetande riksdagsman i Helsingfors.
              Enskilda människor i Arvidsjaur skickar mejl till oss riksdagsmän
              med inskannade citat från utredningen.
            </seg>
            <seg n="0b52bc57">
              Det är märkligt att vi som ska bära det yttersta ansvaret för
              besluten informeras sist av alla.
            </seg>
            <seg n="37860d99">
              Herr talman! I går kväll blev det känt att riksdagen inte kommer
              att få ta ställning till grundorganisationens nya utformning.
              Det här bryter mot en parlamentarisk praxis som har funnits under
              lång tid i riksdagen.
            </seg>
            <seg n="fadc838f">
              Så sent som den 20 april i år i en interpellationsdebatt mellan
              mig och försvarsministern uttalade Leni Björklund följande: Avslutningsvis
              vill jag påpeka att riksdagen ska ta ställning till regeringens
              förslag till ny utformning av grundorganisationen, inte Försvarsmaktens
              eller arbetsgruppens förslag.
            </seg>
            <seg n="d4ac6dce">
              Mellan den 20 april och i dag är det någonting som har hänt,
              och jag undrar vad det kan vara.
            </seg>
            <seg n="7552931d">
              Slutsatsen är att regeringen lagar efter läge. Riksdagen tillfrågas
              bara om man vet svaret och om svaret passar regeringen. Både Bosse
              Ringholm och Leni Björklund har kallat den borgerliga alliansen
              för en maktallians, men det är bättre, herr talman, med en maktallians
              än med maktarrogans.
            </seg>
            <seg n="bda94b99">
              I samband med att Göran Persson tillträdde som statsminister
              den 22 mars 1996 fick vi veta att riksdagen, när något hände,
              skulle bli den första instans som blev informerad. Jag kan efter
              den här försvarsbeslutsprocessen konstatera att detta är ett uttalande
              som fortfarande väntar på spårbarhet.
            </seg>
            <seg n="01efa59a">
              I förrgår bröt förhandlingarna samman. Till sist blev uppgörelsen
              med Lars Ohly om budgeten viktigare än en bred politisk uppgörelse
              om Sveriges försvar och säkerhet, också viktigare än vårt ansvar
              att motarbeta ofred och folkmord i andra delar av världen. Regeringen
              avvisade en internationell förmåga som skulle ligga i paritet
              med den förmåga som finns hos våra närmaste grannar. Det handlade
              inte bara om pengar utan också om de verktyg som ska användas
              för att förverkliga de internationella ambitionerna.
            </seg>
            <seg n="8b8bef3a">
              När vi i dag grundutbildar värnpliktiga ger vi först en utbildning.
              Först därefter ställer vi frågan om de är beredda att stå till
              förfogande för insatser. I dag är det en av sju som ställer upp.
              Folkpartiet menar att vi i framtiden först måste ställa frågan
              om de är beredda att medverka i internationella insatser. Innan
              vi gör en investering i storleksordningen 1 miljon i en enskild
              värnpliktigs utbildning måste vi ställa frågan om de vill medverka,
              inte efteråt. Bara så kommer vi att kunna lösa bemanningen av
              vår ökande internationella förmåga i framtiden.
            </seg>
            <seg n="2c16216b">
              Regeringen kommer att prova en egen lösning. Den framgår inte
              av propositionen, men den handlar om att man ska sänka kvalitetskraven
              på de personer som utbildas i Försvarsmakten. Man har under lång
              tid tillämpat betygen 10-7-7 som en miniminivå när det gäller
              antagningen till internationell tjänst, men det kommer nu att
              ersättas av lägre krav för rekrytering.
            </seg>
            <seg n="d9437b43">
              Framtida missioner handlar inte om att med kikare bevaka fåraherdar
              som korsar gränser på Cypern. Framtidens missioner handlar om
              att stå öga mot öga med barnsoldater i Kongos djungler. Att i
              det läget acceptera en sämre utbildning, när uppgifterna blir
              svårare, är en dålig politik. Men, herr talman, man kan konstatera
              att den traditionella socialdemokratiska utbildningspolitiken
              nu också letat sig in i Försvaret.
            </seg>
            <seg n="889f691d">
              Jag förstår inte heller försvarsministerns kritik mot kristdemokrater
              och centerpartister som upprepats de senaste dagarna. Det är en
              stor skillnad mellan Försvarsberedningen och den proposition som
              nu ligger på bordet. Till skillnad från Försvarsberedningen tycker
              regeringen att det är okej att Sverige inte kan möta storskaliga
              terroristangrepp efter år 2005. Regeringen tycker att det är okej
              att vi och Italien blir de enda länder i Europa som anser att
              officersyrket ska vara ett livstidsyrke. Det är också tydligare
              i regeringens proposition att EU:s snabbinsatsförmåga tillåts
              inkräkta på de långsiktiga internationella åtgärderna.
            </seg>
            <seg n="251c0438">
              Allra sist, herr talman, vill jag citera ur det säkerhetspolitiska
              avsnittet i propositionen, s. 24. Där skriver vi apropå våra relationer
              till andra länder inom EU och Nato följande: Sverige vare sig
              ger eller tar ömsesidiga försvarsförpliktelser. Det måste dock
              anses som osannolikt att Sverige skulle ställas helt ensamt om
              våra grundläggande säkerhetsintressen hotas. Med andra ord: Vi
              ska kunna dra nytta av andras hjälp om det behövs men själva kunna
              slippa ansvaret att hjälpa andra.
            </seg>
            <seg n="1fef2b88">
              Detta är ett uttalande som inte bär respekt med sig. Det är uttryck
              för en säkerhetspolitisk bidragsplanering och, herr talman, en
              tvivelaktig moral.
            </seg>
          </u>
          <note type="speaker" n="478ee4ef">
            Anf. 8 Försvarsminister LENI BJÖRKLUND (s) replik:
          </note>
          <u who="unknown" xml:id="i-229ad439e8723b79-3" n="94ecc3ca">
            <seg n="713fd21b">
              Herr talman! När jag lyssnar på Allan Widman är jag naturligtvis
              fundersam över om inte Allan Widman själv känner till de regler
              som gäller för hur propositioner blir offentliga. Vi har gett
              trycklov efter regeringssammanträdet. Propositionen finns inte
              tillgänglig förrän nu. Därför har inte heller jag, av respekt
              för riksdagen, under beredningen kommenterat de enskilda delarna.
            </seg>
            <seg n="aa8830f8">
              När det gäller rapporten om grundorganisationen och materialet,
              var det nu har funnits, har det faktiskt ingått i beredningen.
              Det redovisas i propositionen, men det har läckt. Det finns, som
              Allan Widman vet, meddelarfrihet i det här landet, så jag efterforskar
              inte varifrån läckan har kommit.
            </seg>
            <seg n="39df3244">
              Den andra delen är att vi inte tänker ändra på någonting utan
              att ha frågat riksdagen. Vi redovisar hur grundorganisationen
              är tänkt, och propositionen föreslår att riksdagen ska besluta
              att regeringen framgent får bestämma om det, såsom sker på alla
              andra politikområden. Försvaret är unikt när det gäller att riksdagsbinda
              på vilka ställen man bedriver verksamhet.
            </seg>
            <seg n="5a47b75f">
              Jag tror att genomgången av propositionen, särskilt när det gäller
              hur vi ska rekrytera till det framtida försvaret, kommer att lugna
              Allan Widman. Vi kommer att se till att de värnpliktigas fria
              val kommer att få ett större genomslag efter mönstringen. Vi kommer
              att förlänga utbildningen, öka den internationella övningsverksamheten
              och därmed skapa goda förutsättningar för att sända ut väl förberedda
              och skickliga soldater.
            </seg>
          </u>
          <note type="speaker" n="01f54257">
            Anf. 9 ALLAN WIDMAN (fp) replik:
          </note>
          <u who="allan_widman_6a403b" xml:id="i-25eda11a2f37cde9-1" n="88587dd1">
            <seg n="6c97d1cb">
              Herr talman! Det är möjligt att de material som tycks ha varit
              tillgängliga för alla och envar utom för ledamöterna i försvarsutskottet
              har spridits av misstag. Det är min uppfattning att om en sådan
              spridning sker av misstag och halva svenska pressen ringer till
              riksdagsmännen och ställer initierade frågor, där de inte bara
              pratar om vilka förband som ska läggas ned utan hur mycket det
              kostar att flytta dem och så vidare, borde regeringen i det läget
              ge riksdagen en chans genom att sända över det material som ligger
              till grund för den upprörda debatten.
            </seg>
            <seg n="3edf8775">
              Jag skulle också vilja att försvarsministern bekräftar det som
              jag påstod tidigare här i talarstolen, nämligen att när våra internationella
              insatser blir allt svårare, när vi går från fredsbevarande till
              fredsframtvingande, kommer man att ändra på antagningskraven för
              de personer som ska delta i sådana insatser. Om det är på det
              sättet är det minst sagt upprörande och en dålig politik för framtiden.
            </seg>
          </u>
          <note type="speaker" n="04bd16fd">
            Anf. 10 Försvarsminister LENI BJÖRKLUND (s) replik:
          </note>
          <u who="unknown" xml:id="i-229ad439e8723b79-4" n="94ecc3ca">
            <seg n="b5dd4580">
              Herr talman! Jag vill bara tala om att arbetsgruppen GRO var
              en del i beredningen, och beredningen av propositionen pågår ända
              fram till att förslaget är klart. Det kanske inte är en nyhet,
              men beslut uppsköts för en vecka sedan för att ge möjlighet för
              fortsatta överläggningar och förhandlingar mellan partierna och
              regeringen för att se om vi kunde skapa en bred enighet. Då är
              det naturligt att man inte kan släppa ut en del av beredningsunderlaget.
              Det är skälet.
            </seg>
            <seg n="7589106d">
              Jag sade precis till Allan Widman att Allan Widman kommer att
              bli lugn när han läser igenom propositionen noga. Det är faktiskt
              så att vi kommer att förbättra förutsättningarna för de soldater
              vi utbildar för att de kommer att hamna i mer komplexa uppgifter
              på det internationella området. Det är flera insatser i den här
              propositionen, både hur man tar ut soldater, hur länge man utbildar
              dem, i vilken typ av övningsverksamhet de kommer att delta och
              med vilken materiel de är försörjda, som kommer att öka deras
              möjligheter. Dessutom får vi därmed en bättre nationell förmåga
              på försvarsområdet.
            </seg>
          </u>
          <note type="speaker" n="1c212d5d">
            Anf. 11 ALLAN WIDMAN (fp) replik:
          </note>
          <u who="allan_widman_6a403b" xml:id="i-25eda11a2f37cde9-2" n="88587dd1">
            <seg n="ade4dc6e">
              Herr talman! Jag kan konstatera att jag inte fått svar på min
              fråga varför det som var logiskt och naturligt den 20 april 2004,
              nämligen att riksdagen skulle ta ställning till den nya grundorganisationen,
              inte längre är ett krav som regeringen instämmer i.
            </seg>
            <seg n="abd6a99d">
              Min slutsats blir densamma som i mitt anförande. Regeringen är
              bara beredd att ställa frågan till riksdagen om man på förhand
              vet svaret och om detta svar passar regeringen.
            </seg>
            <seg n="65a0114f">
              Enligt min kunskap om förhandlingarna, även om jag inte bidragit
              aktivt, har det väl egentligen aldrig förts några förhandlingar
              mellan partierna om AG GRO. Såvitt jag vet har så inte skett.
              Därmed finns det inte heller något skäl till varför riksdagen
              inte i god tid fick del av materialet så att man kunnat svara
              på pressens frågor.
            </seg>
            <seg n="46cc0d3e">
              Jag konstaterar också avslutningsvis att försvarsministern inte
              är beredd att dementera uppgiften om sänkta antagningskrav för
              den tredje internationella terminen som jag påstod skulle komma.
            </seg>
          </u>
          <note type="speaker" n="0febc938">
            Anf. 12 ERLING WÄLIVAARA (kd):
          </note>
          <u who="erling_walivaara_05b445" xml:id="i-eb6436370cba6f06-0" n="55056682">
            <seg n="80421044">
              Herr talman! Socialdemokraterna har valt en helt ny väg. Det
              tidigare omöjliga har blivit möjligt, nämligen att göra upp med
              Vänsterpartiet och Miljöpartiet i försvarspolitiken. Det har blivit
              socialdemokratisk politik. Det är bara att beklaga.
            </seg>
            <seg n="853d5369">
              Herr talman! Det finns ett bra uttryck som jag av flera anledningar
              anser träffande när det gäller den senaste tidens diskussioner
              om vårt framtida försvar: att gå med rumpan före in i framtiden.
            </seg>
            <seg n="ffc0e4a2">
              I dag ska vi alltså debattera en proposition som kommer att presenteras
              exakt två och en halv timme efter det att vi startade debatten.
              Inte nog med det. Riksdagspartierna har inte fått veta något om
              den här propositionen. Vi fick den i vår hand tio minuter innan
              vi gick in i kammaren. Tidningarnas Telegrambyrå, däremot, gick
              i går ut med besked om vad propositionen innehåller.
            </seg>
            <seg n="28ca3a70">
              Jag gjorde i går kväll allvarliga försök att få propositionen,
              eller åtminstone ett utdrag ur den, men det var omöjligt.
            </seg>
            <seg n="8b8c866c">
              Det är mycket anmärkningsvärt.
            </seg>
            <seg n="2539fafd">
              Vi har redan hört och är medvetna om att inför en budgetdebatt
              får samtliga partier propositionen kvällen innan för att kunna
              föra en seriös och bra debatt.
            </seg>
            <seg n="76d0b5f8">
              Vi talar inte om någon dussinfråga nu. Vi talar faktiskt om vårt
              framtida försvar, och vi har inte fått läsa den proposition som
              vi ska debattera. Hur i all världen ska jag som enskild riksdagsman
              kunna föra en seriös debatt med försvarsministern när jag inte
              har fått läsa propositionen? Jag vet att det är på försvarsministerns
              initiativ som den här debatten har tillkommit.
            </seg>
            <seg n="d7b74376">
              Vi har ändå fått vissa anmärkningsvärda förslag ur propositionen.
              Om TT:s uppgifter är riktiga får jag avgöra när jag läser propositionen.
            </seg>
            <seg n="f70caed5">
              För det första vill inte regeringen att grundorganisationen ska
              behandlas av de folkvalda i Sveriges riksdag med den öppenhet
              som Sverige i alla sammanhang eftersträvar. Regeringen anser att
              det räcker med att informera riksdagen. Det här blir tydligen
              regeringens och försvarsministerns förslag till riksdagen. Det
              är grundtanken.
            </seg>
            <seg n="4f9e50ec">
              Av TT:s meddelande har vi förstått att Miljöpartiet stöder den
              uppfattningen.
            </seg>
            <seg n="a6be5e3b">
              Vi kristdemokrater tycker inte att grundorganisationens framtida
              öde ska avgöras i slutna sammanträdesrum. Det är vad ett folkförankrat
              försvar i grunden kräver och fordrar. Vanligtvis brukar både Socialdemokraterna
              och Miljöpartiet hänvisa till vikten av ett folkförankrat försvar
              både i tid och otid. Det gäller visst inte i det här viktiga beslutet.
            </seg>
            <seg n="6b96139b">
              För det andra vill regeringen att det här försvarsbeslutet ska
              bli det sista treåriga. Hädanefter ska försvarsanslaget behandlas
              som vilket annat anslag som helst. Det är en mycket farlig väg
              att gå. Försvars- och säkerhetspolitiken kräver långsiktiga beslut,
              men den svenska försvarspolitiken ska alltså hädanefter få ett
              ettårigt perspektiv. Indirekt ska det styras av partier som egentligen
              vill lägga ned hela försvaret.
            </seg>
            <seg n="c1b87cc2">
              Nu börjar jag förstå varför regeringen vill gå med rumpan före
              in i framtiden och presentera en proposition, som vi inte fått
              läsa, vid en presskonferens två och en halv timme efter det att
              vi har debatterat luft om vårt framtida försvar. Det ska bli spännande
              att se vad som står att läsa i propositionen. Jag kommer att läsa
              den med stort intresse.
            </seg>
            <seg n="3868dac0">
              Herr talman! Låt mig säga några ord om upprinnelsen till den
              här debatten om luft. Den socialdemokratiska regeringen avbröt
              de så kallade förhandlingarna om försvaret i onsdags. Jag säger
              de så kallade förhandlingarna för förhandlingar var det egentligen
              aldrig tal om. Vi står nu faktiskt inför ett stycke svensk samtidshistoria.
              Jag tänker då inte främst på att de blocköverskridande försvarsöverenskommelsernas
              tid sannolikt är förbi. Nej, desto mer intressant är att vänsterpartister
              och försvarsfientliga partier har fått inte bara inflytande utan
              avgörande inflytande över den svenska försvars- och säkerhetspolitiken.
              Det är helt unikt och knappast vad svenska folket hade tänkt sig,
              speciellt inte med tanke på att statsminister Göran Persson vid
              upprepade tillfällen bedyrat att Vänsterpartiet och Miljöpartiet
              ska hållas utanför dessa frågor.
            </seg>
            <seg n="637b45ad">
              Herr talman! Politik handlar inte alltid, men dessvärre ofta,
              om pengar. Att omsätta politiska idéer i handling är sällan gratis.
              Därför är det, milt uttryckt, besynnerligt att den socialdemokratiska
              regeringen verkar ha utgått från att vi, den samlade borgerliga
              oppositionen, skulle gå med på en försvarsöverenskommelse där
              vi sent omsider fick veta att de budgeterade medlen först måste
              godkännas av Lars Ohly.
            </seg>
            <seg n="72681eee">
              Hur skulle det rent praktiskt gå till? Svaret är givetvis: Det
              går inte, inte när Socialdemokraterna gett Lars Ohly vetorätt
              över hela budgeten. Regeringen ville alltså att vi först skulle
              komma överens om politikens innehåll och därefter låta en tredje
              part, som till på köpet vill lägga ned försvaret, i praktiken
              bestämma över pengarna. Detta, gott folk, är att gå in i framtiden
              med rumpan före.
            </seg>
            <seg n="ef557e47">
              Herr talman! Gång efter annan har vi under de senaste dagarna
              fått höra försvarsministern beklaga sig över att Kristdemokraterna
              och Centerpartiet vikit sig för Moderaterna. Det har också framkommit
              här i dag. Ministern är besviken över att vi inte orkade stå emot
              Moderaterna och Folkpartiet och att vi valt en borgerlig allians
              i stället för en uppgörelse.
            </seg>
            <seg n="1759d128">
              Menar ministern på fullt allvar att det skulle vara överraskande
              att vi vill ingå i en borgerlig allians? Den borgerliga alliansen
              har ingått en överenskommelse som bygger på konstruktivt kompromissande.
              I en politisk rörelse där maktbegäret är den största lidelsen
              verkar kompromissen vara ett svaghetstecken att vika ned sig.
              Samtidigt är det ju precis det ni själva har gjort gentemot stödpartierna.
            </seg>
            <seg n="19f03e9f">
              Jag vill påstå att vi genom vår kompromiss i alliansen har gjort
              halva jobbet åt er. Vi har samlat oss, i förväg jämkat våra åsikter
              mot varandra och sedan flera gånger sträckt ut handen till er
              och sagt: Vi är beredda att göra upp med er. Gör upp med oss i
              stället för med era försvarsfientliga samarbetspartier!
            </seg>
            <seg n="1095cf4e">
              Vi var, och är, beredda att ta ansvar för Sveriges framtida försvar.
              Manegen var krattad. Ett gyllene tillfälle har gått förbi, och
              det är ni som är ansvariga. Jag förstår om ni är besvikna.
            </seg>
            <seg n="09ad4a1d">
              Regeringens taktikerande, herr talman, slog fel väldigt, väldigt
              fel. En försvarspolitisk överenskommelse förutsätter en ekonomisk
              överenskommelse, och den var regeringen aldrig fri att ingå med
              den samlade borgerligheten. Socialdemokraterna sitter med skägget
              i stödpartiernas brevlåda.
            </seg>
            <seg n="3a874633">
              Den socialdemokratiska regeringen har avbrutit försvarsdiskussionerna
              ingen annan har gjort det. Vi frågar oss: Ville man egentligen
              någonsin göra upp med det borgerliga blocket, eller var hela processen
              egentligen bara ett spel?
            </seg>
            <seg n="4605bb19">
              Herr talman! För Kristdemokraterna är det av största vikt att
              säkerställa att den fortsatta omställningen av försvaret ska ske
              under ordnade former och att Sverige, också för vår egen säkerhets
              skull, ska kunna delta i internationella uppdrag för fredens skull.
              Eftersom regeringen har valt att i det längsta hemlighålla propositionen
              för riksdagen och ledamöterna i försvarsutskottet, samtidigt som
              ministern ändå valt att ha denna debatt utan att vi egentligen
              vet vad propositionen innehåller, förstår nog alla som hör detta
              att det i detta läge är en omöjlighet att kommentera och djupare
              debattera den här propositionen.
            </seg>
            <seg n="1401df6c">
              Låt mig ändå till slut, herr talman, bara säga någonting i allmänna
              ordalag och lägga fram några kristdemokratiska synpunkter.
            </seg>
            <seg n="ac45f05b">
              Det är viktigt att goda och erforderliga förmågor också i fortsättningen
              kommer att finnas i Försvarsmakten, att alla anställda som blir
              kvar känner att de har möjlighet att göra ett bra jobb, att en
              tydlig spårbarhet kan ses och att det inte ställs krav på förmågor
              som är omöjliga att uppnå med de resurser som ställs till förfogande.
            </seg>
            <seg n="3bfb84b5">
              Jag tänker bland annat på det förhållandet att som ryktet gör
              gällande helikoptrar i framtiden ska finnas kontinuerligt bara
              i den sydligaste tredjedelen av landet, samtidigt som kravet på
              den subarktiska förmågan kvarstår. Det är viktigt att försvarets
              anställda, yrkesofficerare och värnpliktiga, blir utbildade på
              plattformar med utrustning och i miljöer som ger dem en kompetens
              som klarar även svåra förhållanden.
            </seg>
            <seg n="525959bd">
              Jag får säkert anledning att återkomma längre fram när vi sett
              och fått läsa propositionsförslaget.
            </seg>
          </u>
          <note type="speaker" n="1eb4fb32">
            Anf. 13 Försvarsminister LENI BJÖRKLUND (s) replik:
          </note>
          <u who="unknown" xml:id="i-229ad439e8723b79-5" n="94ecc3ca">
            <seg n="0b5543e8">
              Herr talman! Jag undrar verkligen om Erling Wälivaara själv tror
              att regeringen uppskjuter en behandling av ett förslag till proposition,
              stannar klockan fem i tolv och avbryter hela den ganska krävande
              process det ändå är att få en proposition till riksdagen, om det
              inte vore så att vi hade en uppriktig önskan att få en bred uppgörelse
              till stånd.
            </seg>
            <seg n="77ad1205">
              Jag var besviken, som den som skötte förhandlingarna på regeringens
              vägnar, över att ni hade distanserat er så långt från den beredning
              där alla partier hade varit med och gjort noggranna analyser under
              lång tid. Jag hade också djupgående samtal under lång tid i propositionsarbetet
              med Centerpartiet och Kristdemokraterna. Det var inga svårigheter
              att hitta en gemensam syn. Men sedan blev det viktigare att markera
              alliansen.
            </seg>
            <seg n="00fa42af">
              Nu är det på det sättet. Då tycker jag att man får ta det argumentet
              från den borgerliga sidan och säga att det blev viktigare.
            </seg>
            <seg n="7050c9f5">
              När det sedan gäller detta med att bestämma var verksamhet ska
              bedrivas måste jag med ett visst vemod säga att mycket av försvarets
              utveckling och innehåll stannar i någon sorts regionalpolitisk
              debatt i stället för att man verkligen klargör försvarspolitikens
              förutsättningar att bedrivas på ett framsynt och rationellt sätt
              så att den kan nå sina mål. Regeringsformen säger att regeringen
              styr riket, och på alla andra politikområden är det regeringen
              eller myndigheter som avgör var verksamhet ska bedrivas. Det kanske
              vore en bra modell också på försvarsområdet.
            </seg>
            <seg n="8454b117">
              När Erling Wälivaara läser propositionen kommer han att se att
              regeringen påpekar ett behov av långsiktiga beslut för försvaret.
              Men de ska tas då regering eller riksdag finner behov av det,
              inte därför att det plötsligt har gått tre år eller fyra år. Det
              är därför vi säger att man måste återkomma snabbare med hänsyn
              till hur snabbt utvecklingen sker.
            </seg>
          </u>
          <note type="speaker" n="c7e78e52">
            Anf. 14 ERLING WÄLIVAARA (kd) replik:
          </note>
          <u who="erling_walivaara_05b445" xml:id="i-eb6436370cba6f06-1" n="55056682">
            <seg n="47bbc478">
              Herr talman! Försvarsministern väljer att fortsätta att hävda
              att Kristdemokraterna och Centerpartiet har brutit någon överenskommelse.
              Jag vill läsa innantill för alla som hör detta ur Försvarsberedningens
              rapport, s. 157:
            </seg>
            <seg n="a7123105">
              Senare års verksamhet visar även på att kostnaderna för utveckling
              av användbara insatsförband har underskattats. Om det därför skulle
              visa sig att de ovan angivna besparingarna inte kan infrias måste
              en förnyad bedömning göras inom vilka områden och på vilket sätt
              som de totala besparingarna inom Försvarsmakten skall uppnås.
            </seg>
            <seg n="6d395c10">
              Vi vet vad som har hänt. Vi har kommit flera steg närmare battle
              groups , snabbinsatsstyrkor. Det är det som har varit vår utgångspunkt.
              Vi försökte förhandla med försvarsministern om att inte ha detta
              sparkrav på minus 3 miljarder, men regeringen och försvarsministern
              var bundna av uppgörelsen med Vänstern.
            </seg>
            <seg n="c9aa6728">
              Jag förstår att försvarsministern är ledsen över att det blev
              så här. Kanhända var det andra som var de tyngsta politikerna
              i den här frågan.
            </seg>
          </u>
          <note type="speaker" n="8ff76089">
            Anf. 15 Försvarsminister LENI BJÖRKLUND (s) replik:
          </note>
          <u who="unknown" xml:id="i-229ad439e8723b79-6" n="94ecc3ca">
            <seg n="cbb6ed63">
              Herr talman! Den som tar del av vad Försvarsberedningen sade
              ser att de också sade att man därför behövde ge nya planeringsanvisningar
              till Försvarsmakten som utgår från de beslut som riksdagen så
              småningom skulle komma att fatta. Det är också precis vad regeringen
              föreslår. Därmed är jag rätt säker på att denna besparing som
              man också kom fram till i Försvarsberedningen, där man även tog
              hänsyn till battle groups kommer att kunna klaras av.
            </seg>
            <seg n="9f3d0a59">
              Erling Wälivaara försöker säga att vi var bakbundna, men det
              var inte så. Det var fullständigt klart i samband med budgetbeslutet
              att det pågick parallella förhandlingar kring en bred uppgörelse
              på försvarsområdet och att den skulle kunna komma att påverka
              sifferserien i budgetbeslutet. Annars skulle vi inte ha satt oss.
              Vi förstod ganska tidigt att ekonomi var en viktig del för de
              borgerliga partierna. Det var en viktig del för oss också, men
              det handlar om att också se till att man får en lämplig verksamhet.
            </seg>
            <seg n="f25b9752">
              Jag vill till slut säga att jag är ledsen med tanke på det samråd
              som man har haft med alla gruppledare i riksdagen före den här
              debatten, där alla har instämt i att det vore bra att ha en debatt
              här i kammaren i dag med de förutsättningar som gäller när man
              bordlägger en proposition. De borgerliga gruppledarna skulle kanske
              ha avrått från den debatten. Då skulle naturligtvis vi också ha
              följt det rådet. Men det kan också vara bra att efter den här
              perioden få rensa luften och också klargöra några punkter.
            </seg>
          </u>
          <note type="speaker" n="e0b8c9e8">
            Anf. 16 ERLING WÄLIVAARA (kd) replik:
          </note>
          <u who="erling_walivaara_05b445" xml:id="i-eb6436370cba6f06-2" n="55056682">
            <seg n="a30c0d84">
              Herr talman! Vi kommer säkert att ha anledning att återkomma
              till dessa frågor under budgetpropositionens handläggning i försvarsutskottet.
            </seg>
            <seg n="ecda314d">
              Men det som är mycket anmärkningsvärt är att Socialdemokraterna
              nu har bytt politik och valt att göra någonting som man aldrig
              gjorde tidigare, som man aldrig gjorde under Erlanders tid och
              som man aldrig gjorde under Olof Palmes tid. Då höll man vänsterpartierna
              utanför försvarsbesluten.
            </seg>
            <seg n="66aaa445">
              Av budgeten framgår att minus 3 miljarder fortfarande gäller
              för försvarsministern och regeringen. Alltså är det Lars Ohly
              som har dikterat villkoren. Han har vetorätt. En av de ledande
              socialdemokraterna har också sagt att man inte gör upp med några
              borgerliga partier om man inte får ett godkännande från Vänsterpartiet.
            </seg>
            <seg n="72c92e02">
              Det är inte en långsiktig säkerhetspolitik, som försvarsministern
              säger, att vi ska börja ta ettåriga beslut. Det är förödande för
              säkerhetspolitiken.
            </seg>
            <seg n="acdcb584">
              Jag vill än en gång säga att det var regeringen som bröt förhandlingarna.
              Vi sträckte ut armen, men vi fick aldrig något svar, utan svaret
              blev en presskonferens där man talade om att man hade strandat
              förhandlingarna.
            </seg>
          </u>
          <note type="speaker" n="07a6fadf">
            Anf. 17 BERIT JÓHANNESSON (v):
          </note>
          <u who="berit_johannesson_da9748" xml:id="i-2ab96eefb853b1f0-0" n="80cae765">
            <seg n="5a47b685">
              Herr talman! Den här remissdebatten hålls när vi inte har hunnit
              läsa propositionen. Jag har haft propositionen i några minuter.
              Vi kommer att återkomma till denna debatt när alla har läst propositionen
              och ställt sina krav och gett sina synpunkter. Därför kommer jag
              att hålla mig till de frågor som är principiellt viktiga för Vänsterpartiet
              i den här frågan.
            </seg>
            <seg n="b47c2b92">
              Det militära försvaret ska och kan minska sina ekonomiska ramar.
              Jag sitter i Försvarsberedningen, och där var Socialdemokraterna,
              Kristdemokraterna, Centern, Miljöpartiet och Vänsterpartiet överens
              när det gäller just budgetramen. Sedan hade vi i Vänsterpartiet
              synpunkter på andra saker. Men det är lite viktigt att komma ihåg
              att vi var överens om minus 3 miljarder.
            </seg>
            <seg n="a7e03777">
              Jag tycker att det är väldigt viktigt att säga att om man har
              gjort en budgetöverenskommelse när det gäller helheten och inkluderat
              försvaret är det självklart att de partier som har varit med om
              den budgetöverenskommelsen också ska vara med och besluta, eller
              lägga in sitt veto om ni så vill, om den ska förändras. Jag tycker
              att det är en ganska grundläggande demokratisk fråga.
            </seg>
            <seg n="3f190c43">
              Den budgetuppgörelse som vi har och som innebär minus 3 miljarder
              ligger fast.
            </seg>
            <seg n="a5db514c">
              Omstruktureringen av försvaret från ett invasionsförsvar till
              ett insatsförsvar ska fortsätta. Det är helt klart. Och internationell
              verksamhet är en viktig del av Försvarsmaktens verksamhet.
            </seg>
            <seg n="6fbc6238">
              Vänsterpartiet har stått bakom svenskt deltagande i en mängd
              internationella krishanteringsinsatser. Och i fortsättningen blir
              det än viktigare att samverka med andra länder i fredsbevarande
              uppgifter för att stävja eller få slut på konflikter. Men det
              får aldrig vara så att vi öppnar för att EU använder militära
              resurser utan att det finns en folkrättslig grund för de olika
              insatserna. Därför måste varje beslut om att skicka svensk militär
              till olika krishärdar föregås av ett beslut i FN:s säkerhetsråd.
              Med ett tydligt FN-mandat har vi i Vänsterpartiet ställt oss bakom
              svenskt deltagande i insatser, till exempel nu senast i Liberia
              och i Kongo. Men vi kritiserar och kommer framgent att kritisera
              att de förebyggande och civila insatserna ännu inte har utvecklats
              och fått det intresse och den tyngd som de måste ha. Att tidigt
              kunna sätta in insatser för att förhindra att konflikter blir
              väpnade sparar både människoliv och infrastruktur. Det förhindrar
              att drömmar krossas, att släkter står mot varandra och att förödande
              vapenmakt skapar sår och omöjliggör försoning och verklig lösning.
              Där har instrumenten inte blivit vassa nog inom EU. Dit har den
              avslöjande och undersökande lampan inte nått med full styrka.
            </seg>
            <seg n="50829dc1">
              Inom till exempel OSSE görs ett stort, viktigt och gott arbete
              som sällan får mycket spaltutrymme i medierna. Och det är de förebyggande
              insatserna som fordrar mer resurser.
            </seg>
            <seg n="a3103c7b">
              Likaså har kvinnors deltagande på alla nivåer och i alla former
              av krishantering ännu inte blivit verklighet på fältet och i praktiken.
              Viktiga steg har tagits. Det är mycket bra. Men vi får inte vara
              nöjda förrän det är en självklarhet att hälften av alla diplomater,
              civila och militära krishanterare, förhandlare och så vidare är
              kvinnor och då kunskap om kvinnors situation i konflikter är allmänt
              känd och man arbetar utifrån dessa kunskaper. Kvinnors behov måste
              bli tagna på allvar och få hälften av resurserna när det gäller
              uppbyggnad efter en konflikt. Kort sagt: FN:s resolution 1325
              från år 2000 måste bli verklighet fullt ut. Då är en krishanteringsinsats
              trovärdig och hållbar. Tills man har uppnått detta kommer Vänsterpartiet
              med full kraft att driva denna fråga.
            </seg>
            <seg n="9b513c6c">
              Det är stor skillnad mellan krishantering under ett FN-mandat
              och utveckling när det gäller EU:s militarisering som finns inom
              EU:s konstitution. Det tycker vi är ett ytterligare steg, nej,
              ett sjumilasteg, till en federation och en EU-armé. I dessa frågor
              är Vänsterpartiet glasklart och säger nej.
            </seg>
            <seg n="4c7b0af5">
              Ett exempel på innehållet i konstitutionen är den solidaritetsklausul
              som stipulerar att om ett EU-land blir utsatt för ett terrorangrepp
              ska andra medlemsländer kunna bistå med humanitärt bistånd, civila
              räddningsinsatser och militära medel. Och vårt avståndstagande
              grundar sig inte på humanitära insatser eller räddningsinsatser.
            </seg>
            <seg n="a44da596">
              Vi har samma glasklara ståndpunkt när det gäller till exempel
              förslag till försvarsgaranti i konstitutionen.
            </seg>
            <seg n="a903ec96">
              Herr talman! Det är nog inte någon som har missat något när det
              gäller Vänsterpartiets syn på värnpliktsförsvaret och att det
              är en viktig grund för Vänsterpartiet. Att behålla det och att
              mönstra och ta ut dem som bäst lämpar sig är en garanti för folkförankring,
              men också för att få en demokratisk insyn i försvaret genom att
              alla grupper ska vara representerade. Särskild vikt och särskilt
              arbete måste läggas på att ungdomar från andra etniska grupper
              får sin självklara plats. Vi vill också värna och utveckla värnplikten
              till att bli könsneutral.
            </seg>
            <seg n="e4f64317">
              Om man går över till rekrytering innebär det att man får ta dem
              man får och inte får dem man vill ha. Det innebär också ett första
              steg till en yrkesarmé. Dessutom är rekrytering mycket dyrare
              än uttag med plikt. Men detta innebär inte att fler ska tas ut
              än dem som behövs. Ett visst mått av frivillighet finns redan
              i dag. Så är det. Det ska inte motivera att plikten och mönstringen
              försvinner.
            </seg>
            <seg n="c2d2fac3">
              Vänsterpartiet har en syn som skiljer sig från regeringen på
              flera punkter. Vår riksdagsgrupp kommer nu att diskutera det som
              finns i propositionen, och vi kommer att formulera våra synpunkter.
              Den här debatten kommer att fortsätta under hösten i utskottet
              tills vi tar det definitiva beslutet som kommer att klubbas här
              i riksdagen av någon av våra talmän.
            </seg>
          </u>
          <note type="speaker" n="4f73e8e8">
            Anf. 18 ALLAN WIDMAN (fp) replik:
          </note>
          <u who="allan_widman_6a403b" xml:id="i-25eda11a2f37cde9-3" n="88587dd1">
            <seg n="0e3b0b98">
              Herr talman! Jag har egentligen en ganska enkel undran. Jag lyckades
              nämligen inte riktigt förstå Vänsterpartiets inställning till
              EU:s nya snabbinsatsförmåga. Jag uppfattade ändå att om det var
              så att Sverige hade möjlighet till nationellt veto beträffande
              detta med att sätta in denna battle group skulle Vänsterpartiet
              kunna acceptera det. Men eftersom jag är osäker ställer jag frågan
              om det är rätt uppfattat.
            </seg>
          </u>
          <note type="speaker" n="ca3bd905">
            Anf. 19 BERIT JÓHANNESSON (v) replik:
          </note>
          <u who="berit_johannesson_da9748" xml:id="i-2ab96eefb853b1f0-1" n="80cae765">
            <seg n="90e8849c">
              Herr talman! Jag förstod inte riktigt frågan. Vad det handlar
              om är krishanteringsresurser som måste ha ett FN-mandat i grunden.
              Vi kan aldrig gå med på att man ställer våra soldater och våra
              resurser till förfogande utan att det finns ett FN-mandat.
            </seg>
            <seg n="96e50681">
              Sedan måste vi diskutera snabbinsatsstyrkan, och den ligger i
              samma härad. Vi kan ju inte sätta in en snabbinsatsstyrka utan
              att det finns ett FN-mandat. Hur stor en sådan styrka ska vara,
              hur lång tid det ska ta att bygga upp den och så vidare är sådant
              som vi måste diskutera vidare. Men ett FN-mandat är A och O.
            </seg>
          </u>
          <note type="speaker" n="1f9f1b41">
            Anf. 20 ALLAN WIDMAN (fp) replik:
          </note>
          <u who="allan_widman_6a403b" xml:id="i-25eda11a2f37cde9-4" n="88587dd1">
            <seg n="03de2dce">
              Herr talman! Jag uppfattar ändå att man kan acceptera den här
              snabbinsatsförmågan om det finns ett folkrättsligt mandat och
              om Sverige är berett att sätta in den trupp man har i det enskilda
              fallet. Men detta nationella veto så att säga innebär i så fall
              en väldig komplikation när det gäller snabbinsatsförmågan eftersom
              de här bataljonerna skulle stå i väldigt kort beredskap.
            </seg>
            <seg n="61c7f0e6">
              Om Sverige svarar för den beredskapen vid en given tidpunkt och
              ministerrådet beslutar att man ska sätta in den svenska bataljonen
              och Sverige i det läget säger nej, vi är inte alldeles säkra på
              att vi ska göra det här, vad tror då Vänsterpartiet kommer att
              bli följden av detta? Tror Vänsterpartiet verkligen att Sverige
              får delta om vi inte är beredda att underordna oss ett kollektivt
              beslut när det gäller den här snabbinsatsförmågan?
            </seg>
          </u>
          <note type="speaker" n="3c6bad87">
            Anf. 21 BERIT JÓHANNESSON (v) replik:
          </note>
          <u who="berit_johannesson_da9748" xml:id="i-2ab96eefb853b1f0-2" n="80cae765">
            <seg n="8eae372e">
              Herr talman! För det första är det riksdagen som tar beslut om
              att sätta in militära resurser runtom i världen det är riksdagen
              som beslutar.
            </seg>
            <seg n="ee13b476">
              För det andra säger vi att ett FN-mandat måste ligga till grund
              för en insats. Detta är vår grundinställning, och det här tycker
              vi är oerhört väsentligt. Det är A och O. Vi kan inte tänka oss
              att sätta in den här styrkan utan att det finns ett FN-mandat.
            </seg>
            <seg n="d1bde5c9">
              Vad Allan Widman här antyder är att det är någon annan som ska
              besluta att Sverige ska ställa upp med militära resurser. Men
              det går inte. Det är riksdagen som beslutar i varje enskilt fall,
              och ett FN-mandat måste ligga till grund för insatsen.
            </seg>
          </u>
          <note type="speaker" n="000fb9f0">
            Anf. 22 Försvarsminister LENI BJÖRKLUND (s) replik:
          </note>
          <u who="unknown" xml:id="i-229ad439e8723b79-7" n="94ecc3ca">
            <seg n="74407841">
              Herr talman! Jag vill lugna Berit Jóhannesson och också hela
              kammaren med att säga att det är riksdagen som ska fatta beslut
              om de militära krishanteringsinsatser som Sverige kommer att göra.
              Europeiska unionen har flera medlemmar som tycker att det ska
              vara en tydligt säker grund för att en operation står i linje
              med folkrätten och kräver därför ett FN-mandat. Det är därför
              som jag uttrycker att EU med FN som bas blir vårt främsta forum
              för krishantering.
            </seg>
            <seg n="bd3779bb">
              Det är inte så att vi har gjort om den europeiska unionen till
              en militärallians, utan den är en politisk union där länderna
              samlar sin förmåga att delta i internationell krishantering på
              ett sätt som faktiskt också innebär att vi underlättar för Förenta
              nationerna. Det är en bärande linje också i den här propositionen.
            </seg>
          </u>
          <note type="speaker" n="78003f92">
            Anf. 23 BERIT JÓHANNESSON (v) replik:
          </note>
          <u who="berit_johannesson_da9748" xml:id="i-2ab96eefb853b1f0-3" n="80cae765">
            <seg n="61026c9b">
              Herr talman! Det är, tycker jag, väldigt bra om det är så. Vi
              får analysera det här väldigt nogsamt. Det är alltså A och O att
              ingen annan än FN kan ge den legitimitet som det innebär att sätta
              in militära resurser. Ett FN-mandat är mycket viktigt och grunden
              för internationell krishantering med militära medel.
            </seg>
          </u>
          <note type="speaker" n="fc721cfa">
            Anf. 24 ESKIL ERLANDSSON (c):
          </note>
          <u who="eskil_erlandsson_391bdb" xml:id="i-ab773463caae97f1-0" n="083f7c93">
            <seg n="e786881a">
              Herr talman! Det brukar vara en kliché att säga att vi lever
              i en historisk tid. I dag är det ingen kliché, utan det är en
              sanning. Regeringen hade möjlighet att skapa historia genom att,
              såvitt jag känner till, för första gången sedan andra världskriget
              samla alla ansvarstagande partier i Sveriges riksdag bakom ett
              försvarsbeslut. Men i stället har regeringen i dag frångått traditionen
              kring en blocköverskridande uppgörelse. I dag har regeringen valt
              att ensam lägga fram en proposition om landets försvar. Med detta
              skapar man i och för sig också historia.
            </seg>
            <seg n="69b1fbd6">
              Varför säger jag att regeringen i dag ändå skapar historia? Jo,
              därför att det sker med uppbackning av uttalade kommunister i
              Vänsterpartiet och av försvarsfientliga miljöpartister. Detta
              är faktiskt ett historiskt besked. Det här kommer tyvärr, tror
              jag, att få konsekvenser framöver både för vårt försvar och för
              där är jag bekymrad vårt lands anseende internationellt.
            </seg>
            <seg n="b5855cfa">
              Hur ska försvarsministern förklara till exempel för sina kolleger
              inom EU att ministern i de här frågorna har gjort upp med uttalade
              kommunister i Vänsterpartiet i Sverige? Hur ska Sverige få någon
              respekt för vårt försvarspolitiska agerande i framtiden?
            </seg>
            <seg n="9e8b6e69">
              Herr talman! Det var med stor besvikelse som jag i onsdags tog
              del av regeringens beslut att avbryta förhandlingarna med oss
              i de borgerliga partierna. Jag är speciellt besviken eftersom
              vi i Centerpartiet efter det senaste försvarsbeslutet, som fattades
              med stöd från oss, kom överens med Socialdemokraterna och regeringen
              om att det den här gången det gäller alltså det vi nu debatterar
              skulle vara en bred uppgörelse och överenskommelse.
            </seg>
            <seg n="01bb01a2">
              Jag påstår att vi i Centerpartiet tog vårt ansvar. Vi samlade
              ihop våra kamrater inom borgerligheten för att nå det som vi var
              överens om förra gången vi tog ett försvarsbeslut. Men vad gjorde
              ni, försvarsministern?
            </seg>
            <seg n="50df4ebd">
              Under förhandlingarnas gång upplevde jag dessutom alltmer att
              regeringen egentligen inte ville ha någon uppgörelse. Det kan
              jag påstå därför att den positionsförflyttning i pengar räknat
              som ni har gjort är i sammanhanget minimal. Eller är det möjligen
              så att ni inte fick göra någon substantiell förflyttning därför
              att ni var uppbundna av överenskommelser på annat sätt med Vänsterpartiet
              och Miljöpartiet? Hade regeringen verkligen velat ha en bred överenskommelse,
              då hade man också bestämt sig för att diskutera finansieringen
              av försvaret med oss. Man kan ju inte diskutera innehållet i en
              verksamhet utan att också ta upp diskussionen om pengar.
            </seg>
            <seg n="ea19b7b3">
              Därmed kan jag konstatera att redan när ni från regeringens sida
              gjorde upp med Vänsterpartiet och Miljöpartiet om statsbudgeten
              gjorde ni ett val. Det valet blev att välja bort oss i det här
              sammanhanget. Ni satte lugn i inrikespolitiken framför att lägga
              fram ett förslag om en ansvarsfull och fullt ut finansierad försvarspolitik.
            </seg>
            <seg n="93c4e4d1">
              Försök inte hålla oss ansvariga för ert val, för det var ni som
              gjorde det! Och skyll inte på oss att det inte blev någon överenskommelse!
              Se er själva i spegeln! Ni hade möjligheten ni hade erbjudandet.
            </seg>
            <seg n="74e033b6">
              Min och Centerpartiets målsättning har varit en bred fempartiuppgörelse
              om det svenska försvaret. Vi är många som har lagt ned mycket
              tid och engagemang för att komma till den punkten. Vi fyra borgerliga
              partier har flyttat våra positioner för att uppnå möjligheten
              att komma överens.
            </seg>
            <seg n="c5107e2c">
              Jag vill särskilt poängtera att Moderaterna, enligt mitt tycke,
              har gjort den i särklass största förflyttningen. Hade regeringen
              visat ens hälften av Moderaternas vilja att förflytta sig hade
              vi i dag varit fem partier bakom propositionen. Men så är det
              inte. Sanningen framstår för mig som att regeringen inte ville
              ha någon överenskommelse med oss.
            </seg>
            <seg n="f1537abc">
              Vad är då fördelen med en bred uppgörelse om dessa frågor? Ja,
              fördelen med en bred blocköverskridande uppgörelse om Sveriges
              försvars- och säkerhetspolitik är att den kan hålla över tiden,
              oavsett politisk majoritet i denna kammare. Jag påstår att den
              på ett annat och bättre sätt åtnjuter omvärldens förtroende. Därtill
              kan man säga att årets försvarsbeslut kommer att bli svårt att
              ta, bland annat därför att väldigt många människor kommer att
              beröras. En bred uppgörelse skulle ha betytt att 85 % av oss här
              i kammaren, svenska folkets representanter, hade stått bakom beslutet.
              Det tror jag hade betytt mycket för de saker som jag nämnt.
            </seg>
            <seg n="e59b66de">
              Vad gäller inriktningen på försvaret är det några saker som jag
              i det här skedet skulle vilja lyfta fram.
            </seg>
            <seg n="a7dea805">
              För det första gäller det vårt internationella engagemang. Centerpartiets
              uppfattning, som för övrigt delas av övriga borgerliga partier,
              är att Sverige ska delta i de snabbinsatsstyrkor som nu håller
              på att byggas upp på Europanivå. De ska organiseras som så kallade
              battle groups . På det här området tycks det emellertid vara så
              att vi har något högre ambitionsnivå än vad regeringen har framställt
              det i propositionen. Framför allt har vi en högre ambitionsnivå
              än vad jag har förstått att Vänsterpartiet och Miljöpartiet står
              för, som ju inte vill att Sverige inom ramen för EU ska vara med
              och garantera fred och säkerhet i världen.
            </seg>
            <seg n="04119fad">
              För det andra ser jag i och för sig ingen större skillnad här,
              men jag nämner ändå att vi vill att Sverige ska spela en stor
              roll i det internationella arbetet för fred och säkerhet. Sverige
              har i dag ungefär 850 man i internationell tjänst. Det räcker
              med att, som många talare före mig har konstaterat, följa nyhetssändningarna
              för att inse att behovet av fredsbevarande och fredsframtvingande
              insatser är mycket större än så.
            </seg>
            <seg n="06e90c8f">
              För det tredje en fråga som verkligen ligger mig mycket varmt
              om hjärtat: Hur ska vi hjälpa alla de ungefär 5 000 människor
              som kommer att drabbas av det beslut som kommer att fattas i kammaren
              under december månad, i och med att vi fortsätter att på det här
              sättet ställa om det svenska försvaret? I slutändan handlar det
              också om människor av kött och blod. Hur har regeringen tänkt
              sig att hjälpa dessa människor? Hur ska de förklara för sina barn
              att de måste lämna sina vänner och kanske flytta till en annan
              och främmande ort? Hur har regeringen tänkt sig att hjälpa dessa
              människor att få en ny utkomst och ett nytt jobb? På vilket sätt
              har regeringen tänkt sig att ta ansvar för de kommuner och regioner
              som kommer att drabbas för så blir det?
            </seg>
            <seg n="9062ec5b">
              Jag tycker att det är rimligt att ställa det kravet på regeringen,
              som ju består av ett så kallat arbetarparti. Jag tycker att det
              är rimligt att vi också tar konsekvenserna i den här kammaren
              av de beslut som vi fattar och som regeringen lägger fram förslag
              om. Till detta, det är jag övertygad om, hade vi behövt de ytterligare
              kronor som vi bråkade så väldigt mycket om under de veckor som
              diskussionerna och förhandlingarna pågick.
            </seg>
          </u>
          <note n="7662ddc5">
            I detta anförande instämde Margareta Andersson, Lars-Ivar Ericson,
            Kenneth Johansson, Sofia Larsen, Håkan Larsson och Roger Tiefensee
            (alla c).
          </note>
          <note type="speaker" n="0f27add5">
            Anf. 25 BERIT JÓHANNESSON (v) replik:
          </note>
          <u who="berit_johannesson_da9748" xml:id="i-2ab96eefb853b1f0-4" n="80cae765">
            <seg n="359757af">
              Herr talman! Eskil Erlandsson säger att Vänsterpartiet och Miljöpartiet
              inte vill vara med och skapa fred och säkerhet inom EU. Jag vet
              inte om Eskil Erlandsson lyssnade på vad jag sade i mitt anförande:
            </seg>
            <seg n="ee99f39c">
              I fortsättningen blir det än viktigare att samverka med andra
              länder i fredsbevarande uppgifter för att stävja eller få slut
              på konflikter. Men det får aldrig vara så att vi öppnar för att
              EU använder militära resurser utan att det finns en folkrättslig
              grund för de olika insatserna.
            </seg>
            <seg n="b24f9ec6">
              Jag vet inte hur du tolkar det här. Men jag skulle vilja fråga:
              Tycker inte du att det ska vara ett FN-mandat, att det ska finnas
              en folkrättslig grund för en insats?
            </seg>
          </u>
          <note type="speaker" n="b63ba065">
            Anf. 26 ESKIL ERLANDSSON (c) replik:
          </note>
          <u who="eskil_erlandsson_391bdb" xml:id="i-ab773463caae97f1-1" n="083f7c93">
            <seg n="d85f0a35">
              Herr talman! De insatser som görs ska grundas på folkrätten,
              precis som Berit Jóhannesson säger. För det fordras det FN:s eller
              möjligen OSSE:s mandat.
            </seg>
          </u>
          <note type="speaker" n="34a3e717">
            Anf. 27 BERIT JÓHANNESSON (v) replik:
          </note>
          <u who="berit_johannesson_da9748" xml:id="i-2ab96eefb853b1f0-5" n="80cae765">
            <seg n="feeb1f29">
              Herr talman! Det var bra att få höra detta från Eskil Erlandsson.
              Det var en lite underlig kommentar från din sida vad gäller Vänsterpartiets
              syn.
            </seg>
          </u>
          <note type="speaker" n="babcea8c">
            Anf. 28 ESKIL ERLANDSSON (c) replik:
          </note>
          <u who="eskil_erlandsson_391bdb" xml:id="i-ab773463caae97f1-2" n="083f7c93">
            <seg n="d5141a09">
              Herr talman! Den grundar sig på de diskussioner som jag vid andra
              tillfällen haft med bland andra Berit Jóhannesson.
            </seg>
          </u>
          <note type="speaker" n="89a208b3">
            Anf. 29 Försvarsminister LENI BJÖRKLUND (s) replik:
          </note>
          <u who="unknown" xml:id="i-229ad439e8723b79-8" n="94ecc3ca">
            <seg n="1acbd6ec">
              Herr talman! När jag lyssnar på Eskil Erlandsson blir jag också
              besviken. Det har funnits ett samarbete mellan Socialdemokraterna
              och Centerpartiet på försvarsområdet under tio år. Centerpartiet
              har varit med i hela försvarsberedningens arbete och haft kanske
              större insyn än något annat parti i hur ställningstagandena har
              växt fram och varit med i hela delen i propositionsskrivandet.
              Det som nu sägs är lite konstigt med tanke på den gemensamma ståndpunkt
              som vi hade, nämligen att det gick att spara pengar i försvaret,
              och det gick att spara en hel del. Det fanns andra områden i det
              svenska samhället som behövde resurser.
            </seg>
            <seg n="e68a5e31">
              För vår del, för Socialdemokraternas del, har det stått ganska
              tydligt att vi har andra hot i vårt samhälle som kräver att det
              civila samhällets egen krishanteringsförmåga blir starkare, med
              polis och med den typen av resurser, och att det därför är viktigt
              att tillföra dem så att terrorism och grov brottslighet som hotar
              säkerheten för oss bättre skulle kunna bekämpas. Det ska ske i
              första hand med det civila samhällets resurser. Det har varit
              ganska tydligt i alla de diskussioner som vi har fört gemensamt.
            </seg>
            <seg n="6ab31398">
              Nu står vi vid en skillnad på en miljard, och jag vill bara säga
              att under den tid jag har varit försvarsminister och nära samarbetat
              med Centerpartiet har det varit ett väldigt starkt tryck, inte
              minst från Centerpartiets sida, på att vi ska förvissa oss om
              att vi får ut mer effekt av de pengar vi lägger i försvaret. Egentligen
              fanns det en ineffektivitet och ett sätt att arbeta på i organisationen
              som inte var bra. Det var en viktig bas när vi skulle diskutera
              på vilket sätt man kan stödja den omställningsprocess som vi har
              och som naturligtvis går ut över människor om den inte hanteras
              på ett bra sätt. En viktig sak för oss har varit att försvaret
              också kan lämna ifrån sig pengar till andra politikområden så
              att insatser kan ske med hjälp av de pengarna och med andra pengar
              för att människor på de berörda orterna ska kunna finna en ny
              utkomst.
            </seg>
          </u>
          <note type="speaker" n="47906c49">
            Anf. 30 ESKIL ERLANDSSON (c) replik:
          </note>
          <u who="eskil_erlandsson_391bdb" xml:id="i-ab773463caae97f1-3" n="083f7c93">
            <seg n="5d210cb6">
              Herr talman! Det samarbete som regeringen har haft med Centerpartiet
              i dessa frågor har lett till många kloka beslut. Det har gjort
              att vi har påbörjat en omställning som nu ska fullföljas av det
              svenska försvaret på ett i det stora hela framgångsrikt sätt.
              Ja, jag instämmer i det som försvarsministern har sagt.
            </seg>
            <seg n="19a9e0ca">
              Jag kan också vidimera det som försvarsministern säger om Centerpartiets
              möjlighet att ha insyn under processens gång. Denna del har också
              varit bra och till gagn för alla inblandade parter.
            </seg>
            <seg n="64881910">
              Däremot vill jag än en gång verkligen understryka att man inte
              kan diskutera ambition och verksamheter utan att förfoga över
              resurser. Man kan inte gå in i sådana diskussioner och med framgång
              föra dem i hamn. Denna gång måste försvarsministern vidimera det
              som jag säger, nämligen att ni har varit låsta i den delen. Ni
              har inte haft möjlighet därför att ni har varit uppbundna gentemot
              Miljöpartiet och Vänsterpartiet i ekonomiskt hänseende. Därför
              har det inte varit möjligt att fullfölja de diskussioner där jag
              eljest är mycket övertygad att vi hade kommit överens.
            </seg>
            <seg n="fdfb8ee9">
              Vad beträffar effekten på försvaret ska jag vidimera också den
              delen. Inte minst utskottet har engagerat sig som utskott för
              att utröna huruvida de omställningsåtgärder som så här långt har
              vidtagits har varit framgångsrika eller inte. Vi har då kommit
              fram till att mer och ytterligare saker finns att göra.
            </seg>
          </u>
          <note type="speaker" n="1948817b">
            Anf. 31 Försvarsminister LENI BJÖRKLUND (s) replik:
          </note>
          <u who="unknown" xml:id="i-229ad439e8723b79-9" n="94ecc3ca">
            <seg n="f9936125">
              Herr talman! Att pengar används effektivt är en viktig fråga
              för oss socialdemokrater. Det är med den insikten som vi anser
              att när säkerhetsläget innebär att det yttre hoten inte är så
              starka ska politikområdet Försvar kunna lämna ifrån sig resurser
              till andra områden. Det är en ganska enkel slutsats.
            </seg>
            <seg n="329289c6">
              Det betyder inte att vi inte ska ha ett bra försvar, det har
              vi varit överens om. Det ska ges en inriktning som Eskil Erlandsson
              kommer att bli nöjd med när han läser propositionen. Han kommer
              att känna igen mycket eftersom Centerpartiet har haft goda möjligheter
              att påverka propositionen och ställningstagandena i den.
            </seg>
            <seg n="bcc03dbb">
              Men det går inte att träffa en uppgörelse när man fjärmar sig
              från det som var en bas, en grund för uppgörelsen. Eskil Erlandsson
              vet också att när steget blir för långt även om det finns en möjlighet
              att hitta medel till en lösning blir det till slut inte intressant.
              Uppgörelsen tenderar då att få ett annat innehåll. Det är det
              som har bekymrat mig i förhandlingarna.
            </seg>
          </u>
          <note type="speaker" n="c15336a6">
            Anf. 32 ESKIL ERLANDSSON (c) replik:
          </note>
          <u who="eskil_erlandsson_391bdb" xml:id="i-ab773463caae97f1-4" n="083f7c93">
            <seg n="25255e20">
              Herr talman! Jag skulle vilja offentliggöra oenigheten genom
              att säga att det handlade om pengar för att göra en omställning
              som berör 5 000 människor som inte ska finnas kvar i verksamheten
              i framtiden. Det är lika mycket som arbetskraften i en medelstor
              svensk stad. Dessa människor ska finna ny utkomst och nya möjligheter
              och bygga sin, sin orts, sin regions framtid. Jag vill ge dessa
              människor bästa möjliga förutsättningar, och det kostar pengar.
            </seg>
            <seg n="491ec9ec">
              Sedan kan vi möjligen ha något högre ambitionsnivå när det gäller
              att bygga upp EU:s insatsgrupp lite snabbare.
            </seg>
            <seg n="9b723b4a">
              Herr talman! Det var detta det handlade om.
            </seg>
          </u>
          <note type="speaker" n="28303d9e">
            Anf. 33 LARS ÅNGSTRÖM (mp):
          </note>
          <u who="lars_angstrom_56ae08" xml:id="i-88f1e05592aca18c-0" n="4f96b16e">
            <seg n="2efdb639">
              Herr talman! Ärade ledamöter i kammaren! Åhörare! Protokollsläsare!
              Som tidigare ordförande i Svenska freds- och skiljedomsföreningen
              måste jag säga att jag blir glad när jag ser den här försvarspropositionen
              som är den bästa som har presenterats i modern tid.
            </seg>
            <seg n="3dd001f0">
              Det beslut som vi kommer att fatta i december är ett historiskt
              försvarsbeslut som på allvar vrider utvecklingen åt rätt håll.
              Jag kan konstatera att på punkt efter punkt har fredsrörelsens
              och Miljöpartiets krav från 90-talet gått igenom. Det är därför
              som jag är stolt över att Miljöpartiet både medverkar till och
              står bakom regeringens proposition.
            </seg>
            <seg n="8d510b01">
              Övergripande innebär det här förslaget att vi på allvar avvecklar
              det konventionella invasionsförsvaret och att vi på allvar fokuserar
              på att öka fördubbla våra internationella ambitioner att delta
              i FN:s fredsfrämjande insatser. Det är precis de krav som vi har
              fört fram sedan ett tiotal år tillbaka i tiden.
            </seg>
            <seg n="759adb51">
              Jag vill passa på att välkomna att flera av de borgerliga partierna
              har anslutit sig till dessa ståndpunkter. Minns väl att det inte
              var så många år sedan som en tidigare moderat utskottsordförande
              hade uppfattningen att Sveriges internationella insatser var en
              lyxverksamhet. I dag bejakar Moderaterna denna solidariska politik
              från svensk sida.
            </seg>
            <seg n="46b16a69">
              Jag vill också kommentera Eskil Erlandssons lite föråldrade synsätt
              som han uttryckte här nyss när han påstod att Miljöpartiet var
              försvarsfientligt. Han generade sig inte för att kalla oss försvarsfientliga
              samtidigt som hans eget parti de facto i praktiken i Försvarsberedningen
              anslöt sig till ståndpunkter som har varit Miljöpartiets i ett
              tiotal år. Ett visst mått av konsekvens är alltid klädsamt.
            </seg>
            <seg n="f2fe28d3">
              Konkret innebär det här förslaget att vi nu kommer att minska
              militärutgifterna med 5 miljarder under de närmaste åren och på
              det sättet få ned utgiftsnivån till 3 miljarder lägre än dagens
              nivå. 15 verksamhetsplatser kommer att läggas ned. Vi kommer att
              få se den förtätning av militär verksamhet som vi från Miljöpartiet
              tidigare har föreslagit. Det innebär rationalisering, centralisering
              och kostnadseffektivisering.
            </seg>
            <seg n="b4188c59">
              5 000 försvarsmaktsanställda kommer att sägas upp. Antalet värnpliktiga
              kommer att minska till bara 10 000. Vi noterar att HBT- och genderfrågorna
              ges en ordentligt framskjuten roll, och det är oerhört viktigt
              med både ökad jämställdhet och fler kvinnor i Försvarsmakten.
            </seg>
            <seg n="c43ceaa2">
              Flera vapensystem kommer att skrotas. I praktiken stoppas Ubåt
              Viking-projektet. Det finns inga andra samarbetspartner. Alla
              160 stridsvagn 121 kommer att avvecklas. 1 000 pansarbandsvagnar
              kommer att tas bort. Två stora korvetter kommer att lyftas bort.
              Bara 84 JAS-plan kommer att användas i insatsförsvaret.
            </seg>
            <seg n="7eb27f02">
              Det enda smolket i glädjebägaren är att det är synd att regering
              och andra partier inte har lyssnat till Miljöpartiets kritik och
              ståndpunkter tidigare. Under 90-talets mitt när det stod klart
              att det kalla kriget var avslutat reste svenska ministrar av olika
              partifärg omkring och ägnade sig åt veritabla köporgier.
            </seg>
            <seg n="a22e171e">
              Plötsligt reade Ryssland ut pansarbandsvagnar. Där såg man fantastiska
              möjligheter att köpa hundratals bandvagnar till låga priser. Man
              hyrde in 160 stridsvagn 160. Det var jättebilligt. Och detta gjorde
              man utan att fråga sig varför dessa länder ville göra sig av med
              allting. Man fortsatta att köpa över 200 JAS-plan, den ena delserien
              efter den andra, trots att militärutgifterna i Europa hela tiden
              minskade. Utan att ha förstått omvärldsförändringarna och utan
              att kunna förhålla sig till dem genomfördes ett fullständigt slöseri
              med skattemedel. Det får vi i dag ta konsekvenserna av när vi
              avvecklar nyrenoverade och nyinköpta system som det inte har funnits
              något som helst behov av på många år.
            </seg>
            <seg n="f243782d">
              När det gäller förslaget om snabbinsatsstyrkor kan jag bara konstatera
              att det råder en stor missuppfattning om detta. De kallas för
              EU:s snabbinsatsstyrkor av de som inte har lärt sig den engelska
              beteckningen battle groups . Det här är inga EU-styrkor som skapas.
              Det är inga styrkor som kommer att stå under EU:s kontroll, utan
              det vi gör är att vi bejakar en efterfrågan från FN om att bistå
              med snabbinsatsförmågor av olika karaktär.
            </seg>
            <seg n="37665b44">
              Bakgrunden till diskussionen i EU var just situationen i Kongo
              för drygt ett år sedan. När FN skulle behöva flera månader på
              sig för att få ihop de stora fredsfrämjande insatserna, frågade
              man EU om EU kunde leda en snabbinsatsförmåga för att förhindra
              massakrer. Och Sverige var ett av de länder som väldigt snabbt
              sade: Vi bidrar till det här, vi ställer upp. Vi genomförde tillsammans
              med andra EU-länder en snabbinsats i Kongo, och under de tre månader
              som det tog för FN att få ihop den stora fredsfrämjande insatsen
              bidrog vi till att förhindra ett folkmord.
            </seg>
            <seg n="d4c361ca">
              Det är utifrån de erfarenheterna av vikten av att snabbt kunna
              agera och stå till FN:s förfogande som man nu inom EU samordnar
              skapandet av snabbinsatsförmågor. Vi i Sverige bidrar nu enligt
              förslaget med en snabbinsatsstyrka som vi vill skapa tillsammans
              med alliansfria Finland. Det är bra att vi på det viset bejakar
              en efterfrågan från FN.
            </seg>
            <seg n="f96b087c">
              Den här snabbinsatsstyrkan ska naturligtvis kunna agera efter
              beslut i riksdagen på förfrågan av FN men självklart också i de
              fall där FN ber en regional organisation som EU om hjälp. Det
              är en självklarhet att man ska samordna skapandet av snabbinsatsförmågor
              så att det inte blir kopior av allting och dubbleringar i de olika
              EU-staterna. Det vore föga rationellt eller kostnadseffektivt.
            </seg>
            <seg n="44bfbbb1">
              Till min stora förvåning såg jag att Vänsterpartiet i går gick
              ut med ett pressmeddelande där de kritiserar Miljöpartiet för
              att stödja EU-militär, vilket är en lögn. Vi stöder inte skapandet
              av en EU-armé eller militära styrkor som skulle stå under någon
              sorts EU-kontroll.
            </seg>
            <seg n="a0357010">
              Vidare hävdar man att vår trovärdighet som EU-kritiskt parti
              skulle gå förlorad, att vi inte kan dundra mot EU:s militarisering
              när vi nu ställer oss bakom att svenska soldater ska kunna gå
              i strid tillsammans med soldater från de andra EU-länderna. Det
              är så att man baxnar! Det har väl alltid varit så att Sverige
              bidrar i olika internationella sammanhang tillsammans med våra
              grannländer, och det är oftast EU-länder. Man nämner inte i pressmeddelandet
              att Vänsterpartiet självt röstade för att delta i den EU-ledda
              insatsen i Kongo. Ett visst mått av konsekvens är också klädsamt
              hos vänsterpartister.
            </seg>
            <seg n="3c7b578e">
              Vidare hävdar man att stridsstyrkorna ska kunna agera världen
              runt och att det här skulle misskreditera Miljöpartiet och våra
              möjligheter att kritisera EU. Men om insatsstyrkorna inte skulle
              kunna användas utanför våra gränser vore de till föga nytta för
              FN.
            </seg>
            <seg n="010612db">
              Det är viktigt att solidariskt svara upp mot de ökade behov som
              FN har och inte ge avkall på det. Oavsett om förfrågan kommer
              från FN via EU eller direkt från FN, är det viktigt att Sverige
              solidariskt bidrar i fredsfrämjande insatser också i framtiden.
            </seg>
            <seg n="58004903">
              I övrigt kommer vi att återkomma i försvarsdebatten den 15 december.
            </seg>
          </u>
          <note type="speaker" n="34748b40">
            Anf. 34 BERIT JÓHANNESSON (v) replik:
          </note>
          <u who="berit_johannesson_da9748" xml:id="i-2ab96eefb853b1f0-6" n="80cae765">
            <seg n="e4472e18">
              Herr talman! Nu är det kanske inte bara Vänsterpartiet i pressmeddelandet
              som har kritiserat Miljöpartiets ståndpunkt. Det finns ju kritik
              även inom ert parti.
            </seg>
            <seg n="c9d65a81">
              Jag vill bara upprepa vad jag sagt i den debatt som just nu pågår,
              att vi vill samarbeta med andra länder men att det inte kan göras
              utan en folkrättslig grund för olika insatser. Det måste alltså
              finnas ett beslut i FN:s säkerhetsråd. Jag tror att det är väldigt
              viktigt att vi håller oss till detta.
            </seg>
            <seg n="638ccf1c">
              Sedan har Vänsterpartiet en annan syn. Vi ställer oss inte bakom
              propositionen osedd. Vi tycker att utvecklingen av EU:s konvention
              är viktig, alltså det förslag som ska ligga till grund för EU
              i framtiden, där en solidaritetsklausul säger att vi ska kunna
              ställa militära förmågor till förfogande för ett land som blir
              angripet genom en terroristattack till exempel. Det ställer vi
              oss inte bakom. Vi tycker att det är oerhört viktigt att hålla
              mycket klara linjer i de här frågorna, och det här är bara en
              av dem.
            </seg>
            <seg n="1fec40fd">
              Sedan vet jag inte hur Miljöpartiet ställer sig. Det skulle vara
              väldigt spännande att höra vad Lars Ångström tycker om en sådan
              här klausul som innebär att vi faktiskt ställer upp med militära
              medel för terrorismbekämpning.
            </seg>
          </u>
          <note type="speaker" n="5419809b">
            Anf. 35 LARS ÅNGSTRÖM (mp) replik:
          </note>
          <u who="lars_angstrom_56ae08" xml:id="i-88f1e05592aca18c-1" n="4f96b16e">
            <seg n="5f53f8fa">
              Herr talman! Berit Jóhannesson känner mycket väl till vår inställning
              till konstitutionen, och vår kritik mot de brister och de otydligheter
              som finns i den kommer naturligtvis att fortsätta.
            </seg>
            <seg n="82b7aa83">
              Berit Jóhannesson vet också väldigt väl att det inte är EU som
              fattar några beslut om huruvida och när Sverige ska delta i olika
              insatser som den i Kongo, utan i varje enskilt läge är det Sveriges
              riksdag som fattar besluten om Sverige ska bidra eller inte.
            </seg>
            <seg n="49f1bbf6">
              Därför är hela pressmeddelandet från Vänsterpartiet fullständigt
              obegripligt. Man talar om EU-militär och om styrkor som har satts
              in, när man själv har varit med och stött det hela. Noll konsekvens!
              Här kan man verkligen tala om brist i trovärdighet när man för
              fram sådant här till pressen i Sverige.
            </seg>
          </u>
          <note type="speaker" n="50608b81">
            Anf. 36 BERIT JÓHANNESSON (v) replik:
          </note>
          <u who="berit_johannesson_da9748" xml:id="i-2ab96eefb853b1f0-7" n="80cae765">
            <seg n="0c3db8bb">
              Herr talman! Jag upprepar det jag sade, och det är väldigt viktigt
              att komma ihåg, att det måste finnas ett tydligt FN-mandat. Det
              är riktigt att vi måste ha ett beslut i Sveriges riksdag, och
              det har jag också ställt mig bakom. Men i propositionen finns
              frågan om solidaritetsklausulen med, och den fanns också med i
              försvarsberedningen. Det var därför som jag gjorde ett särskilt
              yttrande där.
            </seg>
          </u>
          <note type="speaker" n="d22dd135">
            Anf. 37 LARS ÅNGSTRÖM (mp) replik:
          </note>
          <u who="lars_angstrom_56ae08" xml:id="i-88f1e05592aca18c-2" n="4f96b16e">
            <seg n="f680fe1d">
              Herr talman! Berit Jóhannesson behöver inte oroa sig, därför
              att det har alltid varit ett krav från Miljöpartiets sida att
              de insatser som Sverige deltar i alltid ska ske just på en förfrågan
              från FN. Det är FN som ska be Sverige eller be EU om hjälp med
              olika insatser, och det är Sveriges riksdag som sedan beslutar
              om huruvida vi ska ställa upp eller inte.
            </seg>
            <seg n="ea62de31">
              Fortfarande kvarstår min kritik att man för ut vilseledande information
              från Vänsterpartiets sida och uppenbarligen kritiserar sådant
              som man själv har ställt sig bakom, vilket är obegripligt.
            </seg>
          </u>
          <note type="speaker" n="141087fd">
            Anf. 38 Försvarsminister LENI BJÖRKLUND (s) replik:
          </note>
          <u who="unknown" xml:id="i-229ad439e8723b79-10" n="94ecc3ca">
            <seg n="b03db8c6">
              Herr talman! Varje försvarsbeslut fattas på basis av den bästa
              bedömning man kan göra. Det görs en seriös omvärldsbedömning och
              en värdering av hotbilden. Även det här försvarsbeslutet grundas
              på den bästa bedömning som vi gemensamt kan göra av hotbilden.
              Men det är klart att jag hoppas i all ödmjukhet att vi har kommit
              fram till rätt beslut. Vi har sagt att den organisation som vi
              ska ha ska ha en struktur som gör att den kan öka både insatser
              och volym om det skulle visa sig att världsläget skulle förändras.
              Jag hoppas verkligen att man inte kommer att använda en raljant
              ton om det skulle visa sig att vi trots allt har gjort en felaktig
              värdering.
            </seg>
          </u>
          <note type="speaker" n="0199640a">
            Anf. 39 LARS JOHANSSON (s):
          </note>
          <u who="lars_johansson_74863e" xml:id="i-2cd7362b6425f814-0" n="12689f4f">
            <seg n="9e2f50a6">
              Herr talman! Jag har med stort intresse följt den här diskussionen
              mellan försvarsministern och representanter för de olika partierna
              i försvarsutskottet.
            </seg>
            <seg n="ff51fc9a">
              Jag vill inledningsvis markera att vi i allt väsentligt håller
              med om det som vår försvarsminister har framfört om vårt framtida
              försvar. Samtidigt vill jag också beklaga att man inte har kunnat
              hålla fast vid den uppgörelse som fanns i försvarsberedningen.
              Å andra sidan noterar jag efter de inlägg som har gjorts, om man
              tar bort retoriken, att skillnaden i sak faktiskt inte är så stor
              mellan partierna som det har antytts. Jag tycker att Eskil Erlandssons
              sista inlägg tyder på att skillnaderna i sak kanske inte är så
              stora.
            </seg>
            <seg n="d68e210a">
              När det nu är så att det nuvarande invasionsförsvaret fasas ut,
              med nedläggning av ett antal förband och uppbyggnad av ett nytt
              insatsförsvar och en ny snabbinsatsstyrka inom EU som ska byggas
              upp för internationell krishantering, måste naturligtvis även
              de militära förbanden anpassas efter den nya breddade hotbilden
              med inslag av terrorism. De nya kraven på terrorskydd i hamnar
              som EU fastslagit ställer också krav på särskilt skydd. För oss
              socialdemokrater från Göteborg har det därför varit en självklarhet
              att denna fråga också i framtiden ska skötas av militära förband
              med placering på västkusten.
            </seg>
            <seg n="47648506">
              Nedläggningen av förband i Göteborg ser vi därför inte som en
              sysselsättningsfråga, vilket det naturligtvis är för väldigt många
              andra orter, utan som en fråga om sjöfartens säkerhet. Eftersom
              det har varit så mycket debatt om den här frågan utanför riksdagen
              har jag därför valt att nu i samband med denna bordläggningsdebatt
              ta upp de här sakerna för att klargöra ett antal uppfattningar.
            </seg>
            <seg n="3531c99c">
              För det första är det så att den mest intensiva sjötrafiken till
              och från Sverige sker i Västerhavet, och Göteborgs hamn är norra
              Europas största hamn. Hela Sveriges befolkning är för sin utveckling,
              i form av industriutveckling och liknande, beroende av att export,
              import och försörjning kan ske ostört samt av att västkustens
              hamnar och transportleder är säkrare mot eventuella terroraktioner.
              Även om det i dag inte finns något hot mot norra Europas största
              hamn kan det i framtiden inte uteslutas.
            </seg>
            <seg n="24a56962">
              Om Göteborgs enda regemente ska läggas ned har vi därför en kuststräcka
              på ca 60 mil utan marin grundutbildning trots att läget underlättar
              såväl egna som internationella övningar, vilket ligger helt i
              linje med försvarets alltmer internationella inriktning. Det finns
              god tillgång till övningsområden, och samarbetet med civila myndigheter
              är väl utvecklat. Dessutom har vattnet en hög salthalt, och det
              råder därför isfrihet under normala vintrar.
            </seg>
            <seg n="46145574">
              Ett försvarsbeslut som inte tar hänsyn till dessa faktorer kan
              få allvarliga konsekvenser för landet. Mot den här bakgrunden
              är jag naturligtvis besviken över att Amf 4 inte längre finns
              med som ett viktigt utbildningsförband, något som kan läsas i
              propositionen på s. 80183. Å andra sidan ser jag att propositionen
              innehåller andra insatser, mindre insatser, i Göteborg. Det är
              till exempel att Amf 1 ska svara för att utbilda förband som kan
              uppträda och verka även på västkusten och i den särskilda miljö
              som Göteborgsområdet utgör. Detta ska ske genom att anläggningen
              på Känsö utanför Göteborg behålls. Dessutom ska besättningarna
              till marinens bevakningsbåtar utbildas där. Det är viktigt att
              det inte bara blir små satsningar utan att det får ett verkligt
              innehåll med marin närvaro och militära övningar förhoppningsvis
              varje år.
            </seg>
            <seg n="4d11f1f7">
              En annan bekymmersam utveckling är att den militära helikopterverksamheten
              på Säve kommer att avvecklas. Det är bekymmersamt eftersom den
              har stor betydelse för sjöfartens säkerhet, alltså i det civila
              samhällets tjänst. Här finns en omfattande dokumentation om samverkan
              som i dag sker mellan sjöräddning, polis och militär till gagn
              för människor i sjönöd. Denna säkerhet måste också finna sin lösning
              när militären drar bort sina helikoptrar från Säve. Jag tycker
              inte att den frågan är tillräckligt klarlagd i propositionen.
              Därför är det viktigt att regeringen nu arbetar vidare i en konstruktiv
              anda tillsammans med kommunerna, Göteborg i synnerhet, och statliga
              myndigheter. Jag förutsätter därför att försvarsministern kommer
              att återkomma i denna fråga.
            </seg>
            <seg n="7bcbaee2">
              Herr talman! Avslutningsvis vill jag också kommentera den nya
              verksamhet som läggs i Göteborg. Jag förstår att regeringen väljer
              Göteborg som lämplig ort för försvarets sjukvårdscentrum eftersom
              Sahlgrenska universitetssjukhuset har en väl utvecklad traumaverksamhet
              och god färdighet när det gäller att ta hand om många skadade,
              som till exempel vid diskoteksbranden på Hisingen för sex år sedan.
              Dessutom finns det en omfattande forsknings- och utvecklingsverksamhet
              som också försvaret kan ha stor nytta av. Värnpliktsutbildningen
              kommer därför att kunna utvecklas i en bra sjukvårdsmiljö, och
              det välkomnar jag givetvis. Här ser vi också ett tydligt exempel
              på samverkan mellan det civila samhället och det militära.
            </seg>
          </u>
          <note type="speaker" n="c3c6e53e">
            Anf. 40 Försvarsminister LENI BJÖRKLUND (s) replik:
          </note>
          <u who="unknown" xml:id="i-229ad439e8723b79-11" n="94ecc3ca">
            <seg n="0d40ae4e">
              Herr talman! Det Lars Johansson pekar på är ju det som har varit
              den bärande principen i hela ställningstagandet kring grundorganisationen.
              Att de färre förband och färre soldater som vi nu ska utbilda
              ska utbildas på de ställen där vi har de bästa förutsättningarna.
              Vid en värdering har vi funnit att Göteborg har de bästa förutsättningarna
              för att kunna utbilda och utveckla sjukvårdsdelen inom försvaret
              på ett sätt som kommer att gagna hela landet. På samma sätt ska
              ju de trupper och de insatser som ska finnas i Göteborg utbildas
              på de ställen som skapar den bästa förutsättningen att skydda
              Göteborg och den verksamhet som bedrivs där.
            </seg>
            <seg n="8d184478">
              Det är också så att det ibland sprids en bild av att vi ska sätta
              in våra utbildningsförband om det inträffar allvarliga terroristangrepp.
              Det kan aldrig bli fråga om att sätta in ungdomar som utbildas
              med hjälp av pliktlagar i samband med allvarliga terroristangrepp.
              Dit ska våra nyutbildade, färdiga insatsförband komma. Göteborg
              finns i en påtaglig närhet av Karlsborg, där våra förnämsta resurser
              på det området finns. Däremot kan vi använda Göteborg för utbildning
              i fråga om sådant som handlar om spaning och underrättelse, för
              då befinner man sig inte direkt operativ. Den typen av utbildningar
              kommer att ske i Göteborg, med en militär närvaro i Göteborg.
              Det kommer också att finnas både flottverksamhet och övningsverksamhet,
              även övning av de förband som finns inom armén och flyget. De
              kommer att öva i Göteborg så att man kommer att känna och se och
              öva sin förmåga till strid i stad, vilket också är en viktig del
              av de nya koncepten.
            </seg>
            <seg n="a2438b53">
              Jag hoppas att genomgången ska visa att även den omställning
              som nu sker av grundorganisation sker för att ge Göteborg det
              bästa skyddet om något allvarligt skulle inträffa.
            </seg>
          </u>
          <note type="speaker" n="4ae69d89">
            Anf. 41 LARS JOHANSSON (s) replik:
          </note>
          <u who="lars_johansson_74863e" xml:id="i-2cd7362b6425f814-1" n="12689f4f">
            <seg n="9effc294">
              Herr talman! Efter försvarsministerns klarläggande känns det
              tillfredsställande. Som jag sade i min inledning handlar det inte
              om att vi tycker att Amf 4 är viktigt ur sysselsättningssynpunkt,
              utan det handlar om att klara de uppgifter som vi menar att försvaret
              måste vara berett att utföra i Göteborg med omgivning med tanke
              på den utsatthet som Göteborgs hamn ändå har. Det är viktigt då
              att detta också, som sagt, får ett konkret innehåll i praktisk
              verklighet framöver.
            </seg>
          </u>
          <note type="speaker" n="6559daf7">
            Anf. 42 Försvarsminister LENI BJÖRKLUND (s) replik:
          </note>
          <u who="unknown" xml:id="i-229ad439e8723b79-12" n="94ecc3ca">
            <seg n="b5e5392d">
              Herr talman! Jag glömde att säga någonting om helikoptrarna.
              Jag antar att det kommer att bli en fråga inte bara i Göteborg
              utan också i andra områden. Om vi nu koncentrerar försvarets uppgift
              till vår förmåga till väpnad strid är det faktiskt så att när
              det gäller sjöräddning är det den civila myndigheten Sjöfartsverket
              som har ansvaret. Det är klart att hittills, när man har haft
              en större flotta av helikoptrar att använda sig av, har man också
              kunnat vara närvarande på flera ställen. Vi kommer att halvera
              antalet helikoptrar, och vi kommer inte att bedriva militär verksamhet
              på alla ställen i landet. Sjöfartsverket ställs därmed inför en
              ny uppgift, att se hur sjöräddningen ska fungera. Regeringen kan
              inte släppa den frågan även om det inte är försvarsministerns
              bord.
            </seg>
          </u>
          <note type="speaker" n="0612849b">
            Anf. 43 LARS JOHANSSON (s) replik:
          </note>
          <u who="lars_johansson_74863e" xml:id="i-2cd7362b6425f814-2" n="12689f4f">
            <seg n="1526fb78">
              Herr talman! Eftersom vi kom tillbaka nu vill jag gärna säga
              något om helikopterverksamheten. Som jag också uttryckte tidigare
              handlar det alltså om ett samlat ansvarstagande från regeringens
              sida. Därför är det viktigt att den här frågan löses i ett sammanhang
              i samband med att vi hanterar frågan om den militära neddragningen
              så att det inte blir ett onödigt glapp. Det är viktigt att det
              fungerar på ett tillfredsställande sätt så att vi fortsättningsvis
              kan ha förtroende för att det blir en riktigt insats som människor
              i befarad sjönöd och liknande kan vara trygga med.
            </seg>
          </u>
          <note type="speaker" n="d7fa63c9">
            Anf. 44 HÅKAN LARSSON (c):
          </note>
          <u who="hakan_larsson_c0f261" xml:id="i-bc10b8ec105a1f3d-0" n="fe260b95">
            <seg n="85c6de32">
              Herr talman! Jag har också med stort intresse följt den här debatten.
              Jag ska inte delta i diskussionen om vem som har ansvaret för
              att vi tyvärr inte har fått någon bred uppgörelse om den här försvarspropositionen.
              Jag ska i stället ta upp en del av sakinnehållet i den proposition
              som försvarsministern nu har lämnat. Det handlar, föga överraskande
              kanske när jag står här, om Östersundsgarnisonen.
            </seg>
            <seg n="a6c0f1ae">
              I Östersund finns en väl sammanhållen och väl fungerande garnison
              med närmare 1 400 anställda. Om man räknar in de som indirekt
              är beroende av garnisonen för sin utkomst handlar det om ungefär
              3 500 arbetstillfällen, och detta i en kommun med 58 000 invånare.
              Om man skulle jämföra med Helsingforss stad skulle det motsvara
              ungefär 18 000 arbetstillfällen, och många fler skulle vara berörda.
            </seg>
            <seg n="00f8abdb">
              Enligt den proposition som ministern har lämnat i dag till riksdagen
              ska all militär verksamhet avvecklas i Östersund. Skulle dessa
              planer fullföljas handlar det om den största och förmodligen dyrbaraste
              militära nedläggningen någonsin i vårt land. Det skulle gå att
              acceptera förslaget om det fanns sakliga skäl, men några sådana
              har inte redovisats. Tvärtom föreslår regeringen denna nedläggning
              utifrån ett underlagsmaterial som genomgående framstår som tendentiöst
              till Östersunds nackdel.
            </seg>
            <seg n="12fb5065">
              Intrycket är att Arbetsgrupp grundorganisationen, AG GRO, har
              utgått från den förutfattade meningen att Östersund ska utraderas
              från den militära kartan. De sakkunniga vid förbanden i Östersund,
              som under den senaste veckan har fått möjlighet att studera denna
              rapport, har blivit alltmer förvånade och upprörda över innehållet.
              I Jämtlands län uppfattas det av många närmast som en krigsförklaring
              mot hela regionen, och den uppfattningen delas av många över alla
              partigränser. Det vill jag understryka. De kompenserande åtgärder
              som jag har hunnit se fanns i propositionsförslaget var också
              ytterligt magra. Det måste jag säga.
            </seg>
            <seg n="a615b209">
              Ingen har egentligen ifrågasatt om Östersunds garnison fungerar
              väl. Där finns ypperliga utbildnings- och övningsförutsättningar.
              I själva verket är denna garnison, med F 4, I 5, Arméns tekniska
              skola och övriga militära skolor, landets mest kompletta och sammanhållna.
              Samordningen av skolorna och det blivande Mittuniversitetet är
              exempelvis ett föredöme för hur det civila och militära samhället
              kan samarbeta.
            </seg>
            <seg n="b4125995">
              Sedan det förra försvarsbeslutet har 450 miljoner kronor investerats
              i Östersund. Det är investeringar som kastas i sjön om regeringen
              skulle få som den önskar i sin proposition. Ingen kan påstå att
              denna verksamhet är förlegad. Det var ju den förlegade verksamheten
              som skulle tas bort, sade ministern förut.
            </seg>
            <seg n="874b6c4f">
              Militär expertis i Östersund beräknar att de direkta kostnaderna
              för nyetablering av de delar av verksamheten som föreslås flyttas
              till andra orter uppgår till hela 757 miljoner kronor. Lägger
              man till flyttkostnader och andra kringkostnader handlar det om
              en kostnad i miljardklassen. Kan verkligen en sådan hantering
              av landets finanser försvaras? Är detta att använda pengarna effektivt?
            </seg>
            <seg n="bb2a59a3">
              Enligt de direktiv arbetsgruppen fick av regeringen förra året
              skulle försvarets grundorganisation främst omfatta större och
              integrerade enheter, garnisoner. En sådan finns alltså redan i
              Östersund, men detta har man tydligen glömt bort.
            </seg>
            <seg n="d6ccdba6">
              Enligt samma direktiv skulle den lokala arbetsmarknadens sårbarhet
              beaktas ur regionalpolitiska och arbetsmarknadspolitiska synvinklar.
              Särskild hänsyn skulle tas till beroendet av Försvarsmakten och
              andelen sysselsatta inom försvaret i förhållande till det totala
              antalet sysselsatta. Av detta ser man, vad jag förstår, ingenting
              vare sig i rapporten eller i den proposition som jag i och för
              sig ännu inte har hunnit läsa. Detta är allvarligt.
            </seg>
            <seg n="94027533">
              De tre skjutfälten i Jämtland är samtliga miljöprövade och godkända,
              medan skjutfält på flera av de orter som föreslås få behålla sina
              förband inte har detta godkännande eller är överklagade. Väger
              miljöfrågan så lätt vid ett sådant här avgörande framtidsbeslut?
            </seg>
            <seg n="467c8b1b">
              Intrycket är alltså att arbetsgruppen har struntat i sina direktiv,
              och ändå lägger regeringen nu fram det förslag som, vad jag förstår,
              i stort sett följer deras förslag. Det innebär att man föreslår
              att hela landet mellan Mälardalen och Luleå-Boden i stort sett
              blir tomt på militär verksamhet.
            </seg>
            <seg n="5a8626e0">
              Jag vill gärna fråga försvarsministern hur regeringen kan stödja
              en rapport som inte följer de direktiv som regeringen själv har
              utformat. Krävs det inte hållbara argument och motiveringar för
              de ställningstaganden som görs i underlagsmaterialet? Är detta
              material på något sätt kvalitetssäkrat, och i så fall hur?
            </seg>
            <seg n="5afb1764">
              Min förhoppning är fortfarande att sakargument och förnuft ska
              råda när det avgörande beslutet fattas. Jag tycker att man bör
              ta vara på Sveriges förmodligen mest effektiva och sammanhållna
              garnison.
            </seg>
            <seg n="246e2671">
              Avslutningsvis vill jag citera vad chefen för Jämtlands fältjägarregemente,
              I 5, överste Per-Eric Gustavsson skrev häromdagen i Länstidningen
              i Östersund: Östersunds garnison uppfyller mer än väl alla av
              ÖB och regeringen ställda kriterier för de garnisoner som ska
              vara kvar efter försvarsbeslutet i december 2004.
            </seg>
            <seg n="179d3aa6">
              Inga ytterligare stora investeringar krävs för att verksamheten
              även framgent ska kunna bedrivas på ett kostnadseffektivt och
              miljösäkert sätt. Riksdagen tar med andra ord inga risker om man
              behåller Östersunds garnison. Däremot innebär en avveckling av
              hela garnisonen att riksdagen väljer bort en av få kvarvarande
              långsiktigt hållbara plattformar för ihållande militär utbildningsverksamhet
              på marken och i luften.
            </seg>
            <seg n="6ab7cf29">
              Det var alltså vad chefen för I 5 sade. Vad han inte visste då
              är att regeringen tydligen själv ska bestämma hur grundorganisationen
              ska se ut. Det tycker jag är en väldigt konstig hantering mitt
              i en process.
            </seg>
          </u>
          <note type="speaker" n="cd6f375e">
            Anf. 45 Försvarsminister LENI BJÖRKLUND (s) replik:
          </note>
          <u who="unknown" xml:id="i-229ad439e8723b79-13" n="94ecc3ca">
            <seg n="20d0adbf">
              Herr talman! Jag vill påminna om det jag sade i mitt inledningsanförande.
              Där sade jag att det inte finns några dåliga verksamhetsställen
              i dag och att vi kraftigt har minskat antalet. Då är det ganska
              svårt att ta bort de ytterligare tio. Därför har vi bedömt vilka
              som har bäst utbildningsförutsättningar och vilka som kan expandera
              om världsläget försämras. Sedan måste vi ha förmåga att behärska
              de skillnader vi har när det gäller militär geografi i vårt land.
              Det betyder att alla förband inte kan ställas mot varandra när
              de ska värderas.
            </seg>
            <seg n="a066a73c">
              Hur kvalitetssäkrar man då underlag? Ja, genom att alla förbandschefer
              har fått säga att beskrivningarna av områdena är korrekta. De
              har dessa krav, och det som står i underlagen stämmer. Det har
              man kvitterat. Man har haft möjlighet att komplettera underlaget
              upprepade gånger. Sedan är det klart att de slutsatser man drar
              av underlagen naturligtvis kan bedömas på olika sätt, men underlagen
              har varit kvalitetssäkrade.
            </seg>
            <seg n="4a519f2e">
              Då är det inte så enkelt. Det handlar om att flygverksamheten
              i Östersund ställs mot flygverksamheten i Luleå. Där har Luleå
              starkare förutsättningar för att kunna upprätthålla övnings- och
              utbildningsverksamhet för den norra delen av Sverige och den beredskap
              som behövs där. När det gäller den natur och den terräng man behöver
              behärska ställs Östersund mot Boden.
            </seg>
            <seg n="6ffee0fd">
              I de slutsatserna och de värderingarna har vi kommit fram till
              att det är Luleå-Boden-området som har de bästa förutsättningarna
              att på sikt utveckla funktionerna och ge goda utbildningsförutsättningar
              för de värnpliktiga.
            </seg>
          </u>
          <note type="speaker" n="47f261ed">
            Anf. 46 HÅKAN LARSSON (c) replik:
          </note>
          <u who="hakan_larsson_c0f261" xml:id="i-bc10b8ec105a1f3d-1" n="fe260b95">
            <seg n="67ca31e7">
              Herr talman! Jag tackar för svaret. När det här materialet har
              kommit fram och man har gått igenom detta på de militära förbanden
              i Östersund har man konstaterat en rad både faktafel och undanhållanden
              av fakta. Jag har talat med förbandschefer som säger att de icke
              känner sig delaktiga i detta underlag. Därför hoppas jag att regeringen
              har kurage nog att pröva detta på allvar ytterligare och man inte
              sväljer detta rakt upp och ned. Detta måste diskuteras. Östersundsgarnisonen
              och medborgarna i Jämtlands län har hittills inte fått några argument
              som visar att Östersundsgarnisonen skulle vara sämre än Luleå-Boden
              eller en rad andra förband i Sverige. Det finns icke något argument
              för varför de militära skolorna i Östersund skulle fungera sämre
              än någon annanstans. Tvärtom kan man där ta en väldigt stor del
              av den militära utbildningen i Sverige. Jag hoppas att det här
              inte är sista ordet utan att man är öppen för en verklig prövning
              av det här underlaget.
            </seg>
          </u>
          <note type="speaker" n="f4b0e707">
            Anf. 47 Försvarsminister LENI BJÖRKLUND (s) replik:
          </note>
          <u who="unknown" xml:id="i-229ad439e8723b79-14" n="94ecc3ca">
            <seg n="affce83a">
              Herr talman! Verksamheten fungerar utmärkt i Östersund ingen
              har haft någon annan uppfattning men det fungerar också mycket
              bra på de andra ställena, och det är i det läget man ska göra
              en urvalsprocess. Då är det faktiskt så att alla förbandschefer
              både gentemot Fortifikationsverket och gentemot Försvarsmakten
              har kvitterat att det här är en korrekt beskrivning. Sedan har
              man underställt från departementets sida om det finns ytterligare
              synpunkter eller om underlaget är rätt och att de har varit delaktiga
              i framtagandet. Jag har som försvarsminister svårt att skaffa
              mig bättre garantier.
            </seg>
            <seg n="d195b158">
              Däremot kan jag förstå besvikelsen på de ställen som inte blir
              valda när slutsatsen kommer. Det betyder naturligtvis en svår
              påfrestning för dem som har varit med i processen och känner att
              underlaget ändå, trots allt och trots att det är en bra verksamhet,
              inte har burit.
            </seg>
            <seg n="2c970fd3">
              En annan sak är att det gäller att ganska snabbt se till att
              de kommuner som drabbas Östersund är en sådan, utan tvekan får
              möjligheter till andra insatser för att komma vidare i sina processer,
              och det kommer också att skapa förutsättningar för en del av den
              militära personal vi har på orterna att få nya jobb. Regeringen
              är inte okunnig om att man måste ta stor hänsyn framgent för att
              ge ny växtförmåga på de ställen där man tar bort den militära
              verksamheten och på de ställen där man är mest beroende av den,
              och det kommer också att ske.
            </seg>
          </u>
          <note type="speaker" n="05de0af0">
            Anf. 48 HÅKAN LARSSON (c) replik:
          </note>
          <u who="hakan_larsson_c0f261" xml:id="i-bc10b8ec105a1f3d-2" n="fe260b95">
            <seg n="c1fc58e2">
              Herr talman! Jag hoppas fortfarande att försvarsministern väldigt
              noga lyssnar på förbandscheferna och på den militära expertisen
              i Östersund, därför att den bild som försvarsministern ger stämmer
              inte med den bild som jag har fått från deras sida.
            </seg>
            <seg n="f48ee1a1">
              Verksamheten fungerar väldigt bra, det har vi ju varit överens
              om, men jag tror också att detta att man lämnar halva landet utan
              militär verksamhet ger en väldigt konstigt intryck för omvärlden,
              det vill säga att man inte har något förband eller någon verksamhet
              mellan Mälardalen å ena sidan och Luleå och Boden å andra sidan.
            </seg>
            <seg n="0a43a292">
              Sysselsättningseffekterna blir ju drastiska i ett län som Jämtlands
              län med 2025 mil till närmaste arbetsmarknadsområde. De åtgärder
              som finns i den här propositionen är ju inte på något sätt tillräckliga
              för att på det minsta sätt balansera effekterna om man fullföljer
              det här förslaget. Det måste till oerhört mycket mer om man vill
              kompensera detta.
            </seg>
            <seg n="e16a24c4">
              Jag tror och vi som har studerat de här frågorna och talat med
              berörda är övertygade om att det finns mycket man skulle kunna
              göra i Östersund inom Sveriges framtida försvar även framöver.
            </seg>
          </u>
          <note n="23fedb95">
            Överläggningen var härmed avslutad.
          </note>
          <note n="53ee5d77">
            Propositionen bordlades.
          </note>
          <note n="527d887c">
            2 § Avsägelse
          </note>
          <note n="c60adbda">
            Talmannen meddelade att Lars Engqvist (s) anhållit om att från
            och med den 1 oktober bli entledigad från uppdraget som ledamot
            av riksdagen.
          </note>
          <note n="160649cc">
            Kammaren biföll denna anhållan.
          </note>
          <note n="3c33baf5">
            3 § Hänvisning av ärenden till utskott
          </note>
          <note n="965df259">
            Föredrogs och hänvisades
          </note>
          <note n="544d2adb">
            4 § Anmälan om interpellationer
          </note>
          <note n="789c90dd">
            Anmäldes att följande interpellationer framställts
          </note>
          <note n="d39b7c52">
            den 24 september
          </note>
          <note n="c2fa157b">
            Staffan Danielsson
          </note>
          <note n="b1d4cd00">
            Ulf Sjösten
          </note>
          <note n="d4c9a6b6">
            Interpellationerna redovisas i bilaga som fogats till riksdagens
            snabbprotokoll tisdagen den 12 oktober.
          </note>
          <note n="1f7acaf4">
            5 § Anmälan om frågor för skriftliga svar
          </note>
          <note n="cc00ed4c">
            Anmäldes att följande frågor för skriftliga svar framställts
          </note>
          <note n="d39b7c52">
            den 24 september
          </note>
          <note n="fbb62278">
            Eva Arvidsson
          </note>
          <note n="a862a00b">
            Tobias Billström
          </note>
          <note n="c384e39b">
            Cristina Husmark Pehrsson
          </note>
          <note n="b5eacec3">
            Liselott Hagberg
          </note>
          <note n="b5565258">
            Anita Sidén
          </note>
          <note n="0c0586dd">
            Ulla Hoffmann
          </note>
          <note n="c417cfc7">
            Frågorna redovisas i bilaga som fogats till riksdagens snabbprotokoll
            tisdagen den 28 september.
          </note>
          <note n="7853179f">
            6 § Anmälan om skriftliga svar på frågor
          </note>
          <note n="10de1306">
            Anmäldes att skriftliga svar på följande frågor inkommit
          </note>
          <note n="7459f02d">
            den 22 september
          </note>
          <note n="261eb01c">
            Marie Wahlgren
          </note>
          <note n="442283a9">
            Owe Hellberg
          </note>
          <note n="d39b7c52">
            den 24 september
          </note>
          <note n="b1d4cd00">
            Ulf Sjösten
          </note>
          <note n="d9da0e88">
            Svaren redovisas i bilaga som fogats till riksdagens snabbprotokoll
            tisdagen den 28 september.
          </note>
          <note n="ba99d39b">
            7 § Kammaren åtskildes kl. 12.14.
          </note>
          <note n="07e61ea9">
            Förhandlingarna leddes av talmannen.
          </note>
          <note n="87b2d808">
            /Monica Gustafson
          </note>
        </div>
      </body>
    </text>
  </TEI>
</teiCorpus>
