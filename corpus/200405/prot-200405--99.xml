<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2004</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2004</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--99</head>
          <docDate when="2004-04-06">2004-04-06</docDate>
        </div>
      </front>
      <body>
        <div>
          <note n="8b773136">
            ﻿
          </note>
          <note n="99b1b5c1">
            Riksdagens protokoll
          </note>
          <note n="f0648562">
            2004/05:99
          </note>
          <note type="date" n="8c04bc10">
            Onsdagen den 6 april
          </note>
          <note n="f7413aea">
            Kl. 09:00 - 22:04
          </note>
          <note n="3b4d2eb5">
            1 § Avsägelser
          </note>
          <note n="be1cfb42">
            Andre vice talmannen meddelade att Anita Sidén (m) avsagt sig
            uppdraget som ledamot i socialförsäkringsutskottet.
          </note>
          <note n="0cc00f2c">
            Kammaren biföll denna avsägelse.
          </note>
          <note n="d65bd021">
            Andre vice talmannen meddelade att Tobias Billström (m) avsagt
            sig uppdragen som ledamot i utbildningsutskottet och som suppleant
            i kulturutskottet.
          </note>
          <note n="63881f5d">
            Kammaren biföll dessa avsägelser.
          </note>
          <note n="465f53da">
            Andre vice talmannen meddelade att Peter Danielsson (m) avsagt
            sig uppdraget som ledamot i bostadsutskottet.
          </note>
          <note n="0cc00f2c">
            Kammaren biföll denna avsägelse.
          </note>
          <note n="64dfbeb3">
            Andre vice talmannen meddelade att Krister Hammarbergh (m) avsagt
            sig uppdraget som suppleant i socialförsäkringsutskottet.
          </note>
          <note n="0cc00f2c">
            Kammaren biföll denna avsägelse.
          </note>
          <note n="a6bb449d">
            Andre vice talmannen meddelade att Carl-Axel Roslund (m) avsagt
            sig uppdraget som suppleant i trafikutskottet.
          </note>
          <note n="0cc00f2c">
            Kammaren biföll denna avsägelse.
          </note>
          <note n="331086ea">
            2 § Anmälan om kompletteringsval till vissa utskott
          </note>
          <note n="c6bbff0d">
            Andre vice talmannen meddelade att Moderata samlingspartiets
            riksdagsgrupp på grund av uppkomna vakanser anmält Tobias Billström
            som ledamot i socialförsäkringsutskottet, Peter Danielsson som
            ledamot i utbildningsutskottet, Carl-Axel Roslund som ledamot
            i bostadsutskottet, Anita Sidén som suppleant i socialförsäkringsutskottet
            och som suppleant i kulturutskottet samt Krister Hammarbergh som
            suppleant i trafikutskottet.
          </note>
          <note n="cdf17541">
            Andre vice talmannen förklarade valda till
          </note>
          <note n="542e6c72">
            ledamot i socialförsäkringsutskottet
          </note>
          <note n="d1f4d33e">
            ledamot i utbildningsutskottet
          </note>
          <note n="7b77b4ea">
            ledamot i bostadsutskottet
          </note>
          <note n="736332be">
            suppleant i socialförsäkringsutskottet
          </note>
          <note n="ae29696e">
            suppleant i kulturutskottet
          </note>
          <note n="eb661006">
            suppleant i trafikutskottet
          </note>
          <note n="ff1d1cba">
            3 § Meddelande om debatt med anledning av vårpropositionens avlämnande
          </note>
          <note n="73ffe481">
            Debattregler för debatten med anledning av vårpropositionens
            avlämnande torsdagen den 14 april kl. 10.00 hade delats ut till
            kammarens ledamöter.
          </note>
          <note n="f50a6300">
            4 § Förnyad bordläggning
          </note>
          <note n="81f48d7d">
            Föredrogs och bordlades åter
          </note>
          <note n="966d8b97">
            5 § Migration och asylpolitik
          </note>
          <note n="995aacde">
            Föredrogs
          </note>
          <note type="speaker" n="7b1551d1">
            Anf. 1 Förste vice talman PER WESTERBERG (m):
          </note>
          <u who="per_westerberg_9ab354" xml:id="i-575d26febf8630fb-0" n="32fbd5a6">
            <seg n="b777db1d">
              Fru talman! Socialförsäkringsutskottets betänkande 10 om migration
              och asylpolitik är ett betänkande där ett utomordentligt stort
              antal motioner väckta under innevarande riksmöte behandlas. Betänkandet
              innehåller 86 reservationer av vilka vi moderater har undertecknat
              19. Det visar på en mycket stor partisplittring. Det finns en
              majoritet mot det mesta och för väldigt lite. Det är därmed i
              delar inte alldeles trevligt från utskottets och kammarens synvinkel
              att ta den här debatten om migrationspolitiken när vi inte har
              formerat den politik i alla delar som vi borde göra.
            </seg>
            <seg n="506b0692">
              Vi moderater står av naturliga skäl fast vid alla de 19 reservationer
              som vi har undertecknat, men jag vill redan nu markera att vi
              frångår våra normala traditioner och yrkar bifall till och avser
              att begära rösträkning om reservationerna 1, 38 och 55. Vi brukar
              annars bara votera om en enda reservation.
            </seg>
            <seg n="72fd363a">
              Jag vill också peka på att de så kallade allianspartierna i stor
              utsträckning har enat sig åtminstone på tre huvudområden där de
              flesta partierna har instämt i kritiken mot den allmänna migrationspolitiken
              reservation 1 och, när det gäller analysen av asylpolitiken och
              arbetskraftsinvandringspolitiken, reservationerna 21 och 22.
            </seg>
            <seg n="0950d827">
              Fru talman! Detta med migration och asylpolitik är en mycket
              smärtsam debatt i Sverige. Jag tror att man väl kan säga att vägen
              till helvetet är stenlagd med goda föresatser där alla har syftat
              till humanism, storsinthet och öppenhet men där resultatet har
              kommit att bli en mycket grym och inhuman process med mycket sönderslitande
              av familjer, opinioner och människor. Utvecklingen har i många
              delar blivit omänsklig. Vi kan se dagliga bevis på detta.
            </seg>
            <seg n="174abc36">
              Vi har betydande fall av segregation i samhället mellan nyligen
              invandrade och dem som bott längre i Sverige. Vi har spänningar
              mellan samhällsgrupper, och vi har tiotusentals svikna framtidsförhoppningar
              både om att få stanna och om att få arbeta och bygga sin framtid
              i Sverige detta dessutom till priset av en mycket hög kostnadsnota
              för skattebetalarna.
            </seg>
            <seg n="6f83fd24">
              Det är så att man som svensk kan skämmas över hur fel det har
              blivit med alla dessa goda föresatser men också över splittringen
              och över oförmågan att komma fram till en samlad politik och stifta
              lagar som domstolar kan tillämpa och som också ger ett från våra
              synvinklar acceptabelt resultat.
            </seg>
            <seg n="fab57528">
              I vår nuvarande situation gäller att ungefär 10 % av dem som
              får asyl får det på grund av flyktingstatus, 40 % får det av humanitära
              skäl och resten genom familjeåterförening. Det besvärande är att
              av de humanitära skälen har närmare 80 %, enligt uppskattningar,
              förvärvats under en mycket lång och plågsam väntetid i Sverige.
              Processen i sig har kommit att bli inhuman och grym och slitit
              sönder människor, många gånger till djup sjukdom och i vissa fall
              ända till randen av självmord.
            </seg>
            <seg n="29476a04">
              Det råder ingen tvekan om att vår migrations- och asylpolitik
              är fundamentalt fel i sin helhet och förtjänar en mycket omfattande
              kritik och även omprövning. Det är oacceptabelt i Sverige att
              det i väntan på besked i asylprocessen inte tar bara månader utan
              i många fall ända upp till år. Bara väntan och den långsamma processen
              i sig skapar misär, skapar sjukdomar och skapar inhumanitet.
            </seg>
            <seg n="02b48f46">
              Vi vet ju själva vi har våra egna erfarenheter från långvarig
              arbetslöshet och sjukdom vad detta medför i form av sociala problem
              och därmed, föga överraskande, att detta även är fallet när det
              gäller en lång, omständlig och ändå inte rättssäker asylprocess.
            </seg>
            <seg n="ac410da6">
              Processen och den stora andelen humana fall som man lämnar därhän
              när det gäller att få komma in, i huvudsak beroende på livshotande
              sjukdomar, har också skapat falska förespeglingar. Det har gjort
              att många människor sökt sig till Sverige och därmed kommit i
              fel situation. Man har sålt allt, lämnat allt och betalat allt
              till människosmugglare och har en väldigt liten och dålig väg
              tillbaka.
            </seg>
            <seg n="35310de4">
              Rättssäkerheten för oss moderater kräver enskild rättsprövning.
              Ta bara fallet med de mycket uppmärksammade apatiska barnen. Då
              vill jag ändå betona att detta bara är en liten del av problemet.
              Det är kanske 100, 200 eller 300 fall beroende på hur man definierar
              dem. Men det finns kanske 10 000 barn i flyktingprocessen i Sverige
              som också far utomordentligt illa och ännu fler människor på andra
              sidan vattnen och i andra länder.
            </seg>
            <seg n="7e81b7a9">
              Vi vet att de här barnen har olika bakgrund. Vi vet att en del
              har livshotande problem. Vi vet att vissa visar tydliga tecken
              på misshandel. Vi vet att en del finns i gråzonen för om de ska
              betraktas som apatiska eller ej.
            </seg>
            <seg n="5a6cd0d6">
              Det är bara att läsa domskälen för dem som har besvärat sig att
              göra detta och se hur Utlänningsnämnden har motiverat. Det har
              varit att föräldrar har motverkat förbättringar av barn när man
              har yrkat på avslag. Det har varit obstruktion av vård. Det har
              varit att tillstånden varit mindre allvarliga. I fall där man
              har lämnat bifall har det varit livshotande tillstånd som har
              varat under förhållandevis lång tid och krävt sondmatning, och
              det har krävts långvarig rehabilitering när man har lämnat bifall.
            </seg>
            <seg n="15e77830">
              Andelen bifall har från tid till annan legat på mellan 20 och
              30 %. Avslagen har varit rätt många. Men vår bedömning är: Vi
              måste bedöma varje enskilt fall för sig på dess egna meriter.
              Vi tycker att bedömningen bör vara juridisk, men självfallet med
              ett stort inslag av medicinsk bedömning i de enskilda fallen.
            </seg>
            <seg n="95d94fa4">
              Vi håller regeringsunderlaget ansvariga för nuvarande tingens
              ordning, deras oförmåga att ingripa även Miljöpartiets och Vänsterns
              stöd för regeringen och oförmågan att ingripa långsamheten i hanteringen
              i processen och långsamheten i att ta fram en ny utlänningslag
              som kan leva upp till de krav vi ställer på en human invandrings-
              och asylpolitik. Men vi moderater tycker faktiskt att reservation
              54 är helt oacceptabel, nämligen att överlåta rättstillämpningen
              till utomstående, ett antal personer med medicinsk och psykologisk
              kompetens, som ska fatta mer eller mindre kollektiva beslut. Vi
              är emot kollektiva amnestier, och vi är emot kollektiva bestraffningar.
              Vi vill ha enskild rättsprövning med både medicinskt och juridiskt
              inslag.
            </seg>
            <seg n="c3294970">
              I reservation 38, som vi tyvärr är ensamma om, pekar vi på att
              vi uppfattar att barnen har rätt till en egen asylprövning, något
              de inte har i dag men möjligen kan få i den kommande utlänningslagen.
              Det finns starka skäl som säger att ett antal av de apatiska barnen
              med den regeln skulle ha kunnat få uppehållstillstånd. Samtidigt
              som vi säger detta och att vi borde tidigarelägga detta genom
              att bifalla reservationen 38 tycker vi också att det finns anledning
              att peka på de olikheter i resultat av vård vi har kunnat se,
              där en del resultat har varit utomordentligt bra, bland annat
              i Uppsala, där man har lyckats hålla nästan alla borta från apatiskt
              tillstånd, och därmed har man kunnat klara en humanare vård.
            </seg>
            <seg n="0a35ab09">
              Vi menar att lag tolkas av domstol eller myndighet, i detta fall
              tillsammans med medicinsk expertis. Det leder till en enskild
              rättsprövning. I den nya instansordning som nu aviseras till senare
              under våren tillsammans med en ny utlänningslag ser vi det som
              centralt att alla barn ges rätt till en särskild asylprövning
              med rättssäkerhet och med individuell prövning, och det borde
              ha kommit långt tidigare. Vi lanserade förslaget för ett och ett
              halvt år sedan.
            </seg>
            <seg n="5174a048">
              Asyl ska självklart ges till människor som har flyktingstatus,
              som behöver skydd för att kunna skydda sig mot förföljelser i
              hemlandet, men sedan ska man vara rätt restriktiv när det gäller
              humanitära skäl eller synnerliga skäl. Vi ställer krav på att
              rättsprocessen måste vara snabb. När många länder kan klara det
              på sex månader, vissa på tre månader, är det fullständigt oacceptabelt
              att många ska få lida i år i Sverige. Vi ställer krav på att den
              nya rättsprocessen ska vara rättssäker med muntlighet och tvåpartsförhållande.
              Vi ställer krav på att man under de nya rättsprocesserna generellt
              ska ha rätt att arbeta under processen, därför att vi vet att
              arbete eller någon form av sysselsättning ger bättre integration
              i samhället, och arbete befordrar faktiskt hälsa under lång, plågsam
              väntan. Vi vill även se förslag om arbetskraftsinvandring omgående.
            </seg>
            <seg n="e3fe08dc">
              Vi tycker att övergångsregler till en ny instansordning aldrig
              kan innehålla kollektiva beslut om amnesti. Vi vet att det finns,
              eller fanns föregående år, 30 000 människor i processen varav
              runt 10 000 var barn. Alla far illa, inte bara barnen och inte
              bara de apatiska barnen. Vi gör bedömningen att man måste göra
              en del för att underlätta övergången. Vi har därför föreslagit
              mer medel till Migrationsverket för att snabba på processen.
            </seg>
            <seg n="df6389ab">
              Jag vill samtidigt markera att någon nollställning inte är aktuell
              från vår sida. De som har gjort jämförelser med Spanien och USA
              och allmänna amnestier har gjort det i de här delarna på felaktig
              grund. Där har det varit fråga om i huvudsak illegal invandring,
              men om människor som arbetar och försörjer sig själva, och amnestierna
              har syftat till att ge dem mänskliga rättigheter och tillgång
              till rättsväsende, sjukvård, försäkringssystem och mycket annat.
            </seg>
            <seg n="73b1c901">
              Däremot vill vi moderater tidigarelägga, redan nu, möjligheten
              för arbetskraftsinvandring och redan från dagens datum tillåta
              att de som nu befinner sig i processen och har möjlighet att skaffa
              fast arbete med försörjning för sig och de sina ska beviljas tillfälligt
              uppehållstillstånd för arbete som kan bli ett fast uppehållstillstånd
              efter fem år, när man ändå har rätt att eftersöka medborgarskap
              i Sverige.
            </seg>
            <seg n="381de69e">
              Självfallet accepterar vi i detta fall inte att kriminellt belastade
              kommer in. Inte heller accepterar vi om man inte kan bevisa sin
              identitet. Vi vill inte ha fler gömda krigsförbrytare eller kriminella
              i Sverige. Vi tycker detta är en bättre tingens ordning. Det man
              gör när man strävar efter att få stanna när man upplevs inte ha
              flyktingstatus ska inte vara att utveckla livshotande sjukdomar,
              utan i stället ska man sträva mot arbete och egenförsörjning,
              möjligheter att bygga en framtid för sig och de sina i Sverige
              och därmed ingå i det egna samhället och bygga det man många gånger
              avsåg att göra när man kom till landet.
            </seg>
            <seg n="84ed30d8">
              Fru talman! Jag ska inte kommentera så många fler reservationer,
              men låt mig dock få nämna några.
            </seg>
            <seg n="5c7e3027">
              Vi moderater har reserverat oss till förmån för att även barn
              till flyktingar som gömmer sig efter rättsprocessen i Sverige
              ska ha rätt att kunna få vård på sjukhus och gå i skolan utan
              att gripas av polis. Vi anser att barnen inte är de som är skyldiga.
              De ska ha rätt till denna humanitära hjälp på sjukhus och i skolan
              som vi anser är ett FN-krav.
            </seg>
            <seg n="558a44bc">
              Vi har också sagt mycket tydligt om uppehållstillstånd vid människohandel
              och olika typer av trafficking att vi, om man uttrycker det rakt,
              anser att inte alla som är i trafficking eller kommer i prostitution
              ska få uppehållstillstånd i Sverige utan de som är beredda att
              bidra till att sätta dit dem som står för människosmuggling och
              trafficking , de som är skurkar. De som är beredda att aktivt
              hjälpa oss att få fast dessa människosmugglare, de ska få stanna.
              Det ska vara ett utomordentligt tungt vägande skäl.
            </seg>
            <seg n="5136f774">
              Vi tycker också att ersättningen till kommunerna i samband med
              invandringen ska bli ett statligt ansvar i och med att det är
              en statlig politik och att det i dag slår väldigt olika över landet
              med olika hantering och olika belastning. Det ger en bättre, rättssäkrare
              och dessutom mer enhetlig politik i förhållande till de människor
              som sökt sig till Sverige.
            </seg>
            <seg n="65a5fbfc">
              Vi säger också att det ska löna sig att arbeta. Det gäller inte
              minst för dem som har sökt sig till Sverige. Vi gör den bedömningen
              nu, när nästan var fjärde svensk i arbetsför ålder inte går till
              arbetet en vanlig vardag, att det är ett misslyckande, och det
              ligger delvis inom migrationspolitiken, men även mycket inom social-
              och arbetsmarknadspolitiken. Det finns ett ansvar även när det
              gäller asyl och migration.
            </seg>
            <seg n="3efcd276">
              Det är arbete och företagande som bygger välfärden. Det gäller
              för invandrare; det gäller för svenskar. Det är därför som vi
              omgående vill öppna dörren för arbetskraftsinvandring. De som
              kan försörja sig och de sina i Sverige ska beviljas tillfälligt
              uppehållstillstånd för arbete som kan övergå till fast uppehållstillstånd
              efter fem år, då man kan söka medborgarskap.
            </seg>
          </u>
          <note type="speaker" n="c803e173">
            Anf. 2 ANNE-MARIE EKSTRÖM (fp):
          </note>
          <u who="anne-marie_ekstrom_61d49c" xml:id="i-5855b87b7e611a00-0" n="611103ba">
            <seg n="21079de7">
              Fru talman! Den här debatten kommer att handla mycket om de svårt
              sjuka barn som vänt sig bort från livet och hamnat i ett sjukdomstillstånd
              när kroppsfunktionerna inte fungerar och de måste matas med sond.
              Jag tror inte att någon här eller som ser detta på tv har undgått
              de djupt gripande bilderna på tv av de barn som far mycket illa
              utan att få ordentlig vård och hjälp. Människor som jag möter
              tycker att det är förfärligt att det kan få förekomma utan att
              man gör något. Visserligen har regeringen tillsatt en samordnare
              som ska undersöka varför det här fenomenet finns. Men det är inte
              forskning om varför det blir så här som de här barnen behöver
              utan riktig vård.
            </seg>
            <seg n="a89227db">
              Jag ska återkomma till frågan om barnen snart. Men först vill
              jag påpeka något som vi alltid glömmer bort när vi diskuterar
              asyl- och flyktingfrågor. Vi glömmer att tala om varför människor
              flyr och hur man ska kunna undvika att människor flyr. Jag ska
              göra det genom att delge er det som jag var med om förra veckan.
            </seg>
            <seg n="13489e7a">
              Förlåt, det är inte klokt att detta får hända. Det får inte hända
              igen. Det är ord som jag läste i en minnesbok på en minnesplats
              i staden Srebrenica i Bosnien. Det är svenska ungdomar från Göteborg
              som skrivit orden. De hade varit där precis innan jag var där
              tillsammans med en man som ursprungligen kommer från Srebrenica
              och som har varit i Sverige och blivit avvisad. Och jag fyller
              på i boken. Jag håller med om att det inte är klokt att det får
              hända.
            </seg>
            <seg n="104ddf9a">
              Fru talman! Det som hände hände för tio år sedan när 7 00010
              000 män i ett grymt inbördeskrig dödades och begravdes i skogarna
              omkring staden. På minnesplatsen finns i dag rad efter rad med
              gröna tavlor av trä som gravstenar. Här begravs männen vartefter
              deras massgravar hittas i skogen.
            </seg>
            <seg n="c6e773c1">
              Människorna som var med om detta folkmord bär med sig väldiga
              trauman, och av rädsla flydde de från sitt land. Många känner
              fortfarande rädsla för att återvända.
            </seg>
            <seg n="c9ecbf21">
              Fru talman! Omvärlden måste på alla sätt motverka att sådant
              här sker igen, fast det händer igen och igen. Det är händelser
              som denna som gör att världen översvämmas av flyktingar. Det är
              viktigt att demokratiska rörelser i olika länder stöttas och att
              Sverige deltar i fredsbevarande styrkor. Det är också viktigt
              att olika FN-organ får hjälp och stöd. UNHCR till exempel är ett
              viktigt organ som hjälper flyktingar världen över. Folkpartiet
              ville ge UNHCR extra stöd i sitt budgetförslag för 2005.
            </seg>
            <seg n="36f556b5">
              Vi måste gemensamt inom EU och internationellt i övrigt motverka
              att människor tvingas lämna allt de äger och har för att bege
              sig till ett främmande land och söka skydd där. Ingen lämnar sitt
              land frivilligt utan att veta om han eller hon kan återvända.
              Vi får inte glömma Srebrenica.
            </seg>
            <seg n="e50e8087">
              Men, fru talman, en politik för att förebygga flykt är en politik
              på lång sikt. Den får inte bidra till att de människor som i dag
              är i behov av skydd inte kan få skydd. Den flyktingpolitik som
              Sverige för i dag är inhuman. Det finns ett antal exempel på att
              vi inte lever upp till de konventioner vi skrivit på.
            </seg>
            <seg n="2b99093b">
              Dagligen hör människor av sig till mig och är förtvivlade över
              att någon familj i deras närhet ska avvisas, en avvisning som
              de upplever är djupt orättvis, där de asylsökande inte blivit
              trodda, där barn och ibland mycket små barn riskerar att komma
              till skada.
            </seg>
            <seg n="5e6e4758">
              Förra veckan avvisades en familj med två barn, tre och fyra år
              gamla, varav fyraåringen är dövstum. Barnen hade tillbringat det
              senaste året i en svensk fosterfamilj eftersom föräldrarna var
              i så psykiskt dålig kondition. Polisen hämtade barnen, och föräldrar
              och barn möttes på flygplatsen. Föräldrarna kan inte teckenspråk,
              som fyraåringen, och inte svenska, som treåringen. Och de är utan
              släkt i hemlandet, som i detta fall är Bosnien. Pappan bröt ihop
              vid återvändandet och fick läggas in på sjukhus direkt. I det
              här fallet tycker jag att man har gått över humanitetens gräns.
              Jag undrar om man skulle ha behandlat svenska barn på det här
              sättet. Barn är barn och har egna rättigheter oavsett varifrån
              de kommer.
            </seg>
            <seg n="1096ae01">
              Fru talman! Jag skulle kunna hålla på hela förmiddagen och rabbla
              exempel för att påvisa hur illa det står till med humaniteten
              och medmänskligheten i den svenska flyktingpolitiken. Att den
              är rättsosäker konstaterades redan 2001 när man beslöt att lägga
              ned Utlänningsnämnden. Det är bra att nedläggningen äntligen blir
              av, men det har tagit för lång tid. Det har också skett en del
              andra förändringar. Men det här innebär i princip att regeringen
              har erkänt att asylpolitiken inte är bra i dag, liksom Per Westerberg
              har erkänt att den inte är bra. Se då till att de människor som
              i dag finns i asylprocessen får ett generöst och värdigt bemötande,
              och ge de gömda flyktingarna en chans att komma tillbaka genom
              att ge dem amnesti!
            </seg>
            <seg n="ba947700">
              Fru talman! Vid mitt besök i Bosnien förra veckan träffade jag
              också UNHCR, som bland annat frågade varför inte Sverige följer
              upp de människor som avvisas. Även Riksrevisionen har i en rapport
              kritiserat Migrationsverket för att man inte följer upp dem som
              avvisas. Det gäller särskilt människor från länder dit ett återvändande
              kan vara osäkert, det vill säga där en del kan säkert återvända
              medan andra inte kan det. I det här fallet är det kvinnor som
              är särskilt utsatta.
            </seg>
            <seg n="aee5f4da">
              UNHCR hade också en del andra synpunkter. De ansåg det till exempel
              inte acceptabelt att Sverige splittrar familjer, skickar tillbaka
              delar av familjer. De påpekade också att just när det gäller Bosnien
              finns det de som fortfarande har behov av internationellt skydd
              enligt flyktingkonventionen, bland annat vittnen i krigstribunaler,
              de som suttit i läger, de som varit utsatta för etnisk rensning,
              de som varit utsatta för massvåldtäkter och tortyr. Det är något
              som Sverige inte följer.
            </seg>
            <seg n="d1ea712a">
              Fru talman! Asylsökande föräldrar får ofta kritik för att de
              lämnar sina barn i sticket. Det är i de flesta fall föräldrar
              som bär på egna svåra trauman från våldtäkter och tortyr. De orkar
              inte stötta sina barn som i många fall även själva utsatts för
              övergrepp. De här familjerna behöver få hjälp tidigt. Framför
              allt måste man även lyssna till barnens egna skäl i asylprocessen.
              Får de inte den hjälpen riskerar barnen att bli riktigt sjuka,
              en del så sjuka att de tappar livsgnistan och slutar att fungera
              normalt och måste matas med sond. Det är de barn som har diagnosen
              depressiv devitalisering eller de som vi i dagligt tal kallar
              apatiska barn. Eftersom de inte har fått den hjälp de behöver
              tidigare har vi ett stort ansvar att se till att de får en mänsklig
              behandling så att de kan återvända till livet. Jag kallar det
              inte mänsklig behandling att avvisa svårt sjuka barn som inte
              kan äta eller gå själva. De måste bäras in på det flygplan som
              ska ta dem tillbaka till hemlandet. Det är ovärdigt ett välfärdsland.
            </seg>
            <seg n="d495eef0">
              Fru talman! Jag har ställt frågan till migrationsminister Barbro
              Holmberg hur hon tänker följa upp sjuka barn i allmänhet som avvisas.
              Något skäl till uppföljning ser hon inte förutom när det gäller
              de apatiska barnen. Hon säger att det förefaller önskvärt att
              de följs upp. Ett citat från frågesvaret: Det skulle bidra till
              en ytterligare förståelse av fenomenet.
            </seg>
            <seg n="d6d72800">
              Fru talman! För mig är det ett cyniskt uttalande. Det är inte
              för att se till att barnen får riktig vård utan för att bidra
              till den forskning som den samordnare som tillsatts av regeringen
              bedriver kring de apatiska barnen. Har migrationsministern möjligen
              någon kommentar till detta?
            </seg>
            <seg n="5938f2c9">
              Fru talman! Overifierade påståenden har dessutom framförts från
              regeringens nationella samordnare utan att det finns belägg för
              att de är sanna. Det har påståtts att de apatiska barnen bara
              finns i Sverige och att det är det första barnet i familjen som
              drabbas av sjukdomstillståndet.
            </seg>
            <seg n="a9bf4840">
              Det har framkommit att detta tillstånd visst finns på andra håll
              i världen. Professor Bryan Lask i England har forskat i 15 år
              om det som kallas för pervasive refusal syndrome eller PRS. Det
              är ett tillstånd som liknar det som vi talar om i det här fallet.
              När jag var i Bosnien förra veckan frågade jag chefen på den barnpsykiatriska
              kliniken om det fanns barn med de här symtomen där. Hon bekräftade
              att det finns två till tre fall varje år.
            </seg>
            <seg n="60bf2f0a">
              Det är av intresse att den påbörjade utredningen fullföljs, men
              det är oansvarigt att gå ut med påståenden utan att ha belägg
              för att de är sanna.
            </seg>
            <seg n="c5d86e77">
              Fru talman! Det förslag som återfinns i Folkpartiets och fyra
              andra partiers gemensamma reservation innebär att vi uppmanar
              regeringen att utfärda en förordning om att dessa barn ska beviljas
              permanent uppehållstillstånd av humanitära skäl. En oberoende
              expertgrupp bestående av barnläkare, barnpsykiater och barnpsykolog
              som utses av Socialstyrelsen i samråd med oberoende organisationer
              ska bedöma vilka barn som lider av depressiv devitalisering.
            </seg>
            <seg n="fdaa34d6">
              Detta är en individuell bedömning. Det är inte någon amnesti
              per automatik, Per Westerberg och migrationsministern! Det här
              är inget kollektivt beslut. Det är migrationsmyndigheterna som
              i sista ändan ska fatta beslutet om huruvida barnen ska stanna
              eller inte. Men det är en expertgrupp som ska göra bedömningen
              av huruvida barnen har den här sjukdomen.
            </seg>
            <seg n="c22847a2">
              Visst, Per Westerberg, finns det andra barn som också far illa
              och som också skulle behöva ha det här stödet och få hjälp att
              få stanna. Men det ska ju inte hindra att vi ser till att de barn
              som är allra svårast sjuka och som har en livshotande sjukdom
              ska få en möjlighet att stanna. Jag tycker att man måste diskutera
              även andra barn, men i det här fallet är det viktigt att man ser
              till att de barn som är allra svårast sjuka får en möjlighet att
              komma tillbaka till livet.
            </seg>
            <seg n="e3493066">
              Jag tycker att det har gått för långt. Jag hoppas verkligen att
              de ledamöter som tillhör de partier som inte har ställt sig bakom
              vårt förslag tänker om och bifaller reservationen i eftermiddag.
            </seg>
            <seg n="5ec2437f">
              Jag vet att det finns många människor ute i Sveriges land som
              sitter och tittar på den här debatten på tv. De skulle gärna se
              att det blir ett beslut som sätter barnen framför principerna.
              De här svårt sjuka barnen, som befinner sig i ett livshotande
              tillstånd, behöver känna den trygghet som det innebär att veta
              att de får stanna. Då kan de sakteliga återvända till livet.
            </seg>
            <seg n="ab1213d1">
              Ta ert ansvar, moderater och socialdemokrater! Se till att vi
              lever upp till barnkonventionen! Barnen är vår framtid oavsett
              om de kommer från Sverige eller från något annat land. Med detta
              yrkar jag bifall till reservation 54.
            </seg>
          </u>
          <note n="cecb98d7">
            I detta anförande instämde Marita Aronson, Karin Granbom, Solveig
            Hellquist, Bo Könberg, Gunnar Nordmark och Mauricio Rojas (alla
            fp).
          </note>
          <note type="speaker" n="9431c195">
            Anf. 3 Förste vice talman PER WESTERBERG (m) replik:
          </note>
          <u who="per_westerberg_9ab354" xml:id="i-575d26febf8630fb-1" n="32fbd5a6">
            <seg n="68885ab3">
              Fru talman! Man kan naturligtvis säga att det är en enskild prövning.
              Men jag tror att Anne-Marie Ekström är väl medveten om att nästan
              alla har uppfattat det som generell amnesti för apatiska barn.
            </seg>
            <seg n="d42ce0dd">
              Det är detta som vi vänder oss emot. Lag tolkas av domstol i
              de här fallen tillsammans med medicinsk expertis med de utlåtanden
              som finns, och så vill vi ha det.
            </seg>
            <seg n="23c880fc">
              Vi har valt den andra lösningen med den enskilda rättsprövningen.
              I reservation 38 vill vi och det har vi drivit i ett och ett halvt
              år att varje enskilt barn ska ges rätt till egen asylprövning.
              Det tror jag hade gett ett helt annat resultat. Det hade klart
              sammanfallit med vår uppfattning om rättssäkerhet.
            </seg>
          </u>
          <note type="speaker" n="54cc9a57">
            Anf. 4 ANNE-MARIE EKSTRÖM (fp) replik:
          </note>
          <u who="anne-marie_ekstrom_61d49c" xml:id="i-5855b87b7e611a00-1" n="611103ba">
            <seg n="b2bf5c51">
              Fru talman! I det fallet håller jag med Per Westerberg. Jag tycker
              att de här barnen skulle ha fått en prövning långt tidigare. Man
              skulle ha lyssnat till deras egna asylskäl.
            </seg>
            <seg n="dcc6fd6a">
              Jag kan inte förstå varför Per Westerberg stöttar regeringens
              politik och på det sättet offrar barn. Per Westerberg håller med
              om att det skulle ha skett långt tidigare. Där är vi överens.
              Men när det nu inte har skett långt tidigare, utan regeringen
              har förhalat och åter förhalat för att införa en ny rätts- och
              instansordning varför ska då Moderaterna stötta den politiken
              genom att offra de svårt sjuka barn som vi pratar om i dag? De
              har ju en livshotande sjukdom.
            </seg>
            <seg n="4db83299">
              Jag tycker inte heller att man ska ge en generell amnesti, men
              i det här fallet är det andra som har missat att göra det som
              de skulle. Då tycker jag att man får frångå principer och ge barnen
              en möjlighet att komma tillbaka. Jag tycker att det är märkligt
              att Moderaterna sätter principer före barns välstånd. Per Westerberg
              håller med om att barnen ska få detta och att de egentligen borde
              ha det. Men bara för att juridiken inte riktigt hänger med ställer
              man inte upp på det. Jag tycker att det är djupt oetiskt.
            </seg>
          </u>
          <note type="speaker" n="aa86c946">
            Anf. 5 Förste vice talman PER WESTERBERG (m) replik:
          </note>
          <u who="per_westerberg_9ab354" xml:id="i-575d26febf8630fb-2" n="32fbd5a6">
            <seg n="e5d0a041">
              Fru talman! Jag vill först notera att Anne-Marie Ekström nu medger
              att det är en generell amnesti för apatiska barn som hennes förslag
              egentligen innebär.
            </seg>
            <seg n="5b0ecf23">
              Vi går på den enskilda rättsprövningen. Det är en lagparagraf
              som egentligen ska föras in. Vi har drivit det i ett och ett halvt
              år. Jag tror att den kommer att finnas i den nya utlänningslagen.
              Den hade varit lätt att besluta om nu och få ett snabbt ikraftträdande.
            </seg>
            <seg n="66551899">
              Anne-Marie Ekströms förslag innebär ett uppdrag till regeringen
              att stifta en särskild förordning och skapa en speciell prövning
              av läkare och psykologer delvis utsedda av Rädda Barnen. Jag tror
              att det både tar längre tid och är mindre rättssäkert. Det är
              därför vi har valt den lösning som vi har valt. Den är hållbar,
              den stämmer med den svenska rättstraditionen och den är human.
            </seg>
          </u>
          <note type="speaker" n="9cd8c23b">
            Anf. 6 ANNE-MARIE EKSTRÖM (fp) replik:
          </note>
          <u who="anne-marie_ekstrom_61d49c" xml:id="i-5855b87b7e611a00-2" n="611103ba">
            <seg n="4bbe0864">
              Fru talman! Jag sade inte att jag tycker att förslaget är en
              generell amnesti; jag sade att jag är emot generell amnesti i
              vanliga fall. Men detta är en individuell prövning. Varje enskilt
              barn ska prövas individuellt.
            </seg>
            <seg n="aca516ed">
              Jag tycker att det är mycket märkligt att Per Westerberg kommer
              med förslag nu. När vi tog upp frågan i de fem partierna om huruvida
              vi skulle ta ett utskottsinitiativ i socialförsäkringsutskottet
              ville man inte ens en gång vara med och diskutera. Jag trodde
              att vi alla fem partier var beredda att diskutera en bra lösning
              som kanske hade gått snabbare.
            </seg>
            <seg n="131776e9">
              Men jag vidhåller att man måste försöka skydda de enskilda barnen
              i dag. Man får inte se tillbaka på hur det har varit. Moderaterna
              stöttar regeringens politik genom att man säger nej till att låta
              de apatiska barnen stanna. Det är en individuell prövning, och
              det är viktigt att framhålla. Det är inte alla barn som ligger
              sjuka. Det ska finnas ett expertutlåtande som säger att barnen
              verkligen är sjuka och har den här formen av depressiv devitalisering.
            </seg>
          </u>
          <note type="speaker" n="ae56c651">
            Anf. 7 SVEN BRUS (kd):
          </note>
          <u who="sven_brus_b4c1bc" xml:id="i-31feba9e7580d472-0" n="ab9a5565">
            <seg n="84b04aec">
              Fru talman! Det omfattande betänkandet spänner över migrations-
              och asylpolitiken i alla dess delar. Jag tänker inte beröra speciellt
              mycket av de 51 punkterna utan först ge några övergripande reflexioner
              och sedan stanna vid det som är debattens mest uppmärksammade
              fråga, nämligen barnens situation. Betänkandet innehåller 80 reservationer.
              Vi kristdemokrater är med på 26 av dessa. Jag står naturligtvis
              bakom alla men yrkar här bifall till reservation 54.
            </seg>
            <seg n="22830809">
              Vi behandlar i dag ett politikområde som befinner sig i en djup
              förtroendekris, och exemplen är många. Förtroendekrisen är framkallad
              av beslut och av icke-beslut från regeringens sida, av passivitet
              och okänslighet men ofta också av att regeringen medvetet utmanar
              det politiska systemet.
            </seg>
            <seg n="7a8ac82e">
              Finns det, fru talman, något annat politikområde där regeringen
              gång på gång kommer till riksdagen med förslag där man uppenbart
              vet att man har en riksdagsmajoritet emot sig?
            </seg>
            <seg n="9bd9f9c7">
              Just dessa veckor växer en folkrörelse fram i hela landet, en
              folkrörelse av både sorg och vrede över bristen på medmänsklighet
              i asylpolitiken. Jag tänker på det så kallade påskupprop som startats
              av Sveriges Kristna Råd och som har fått en bred uppslutning från
              partier, organisationer och massor av enskilda människor över
              hela vårt land.
            </seg>
            <seg n="40ecfbaf">
              Sveriges Kristna Råds fyra krav handlar om barnens bästa, om
              rättsordningen, om amnesti och om ett vidgat flyktingbegrepp.
              Vi kristdemokrater har ställt oss bakom uppropet, och vi har också
              utvecklat tankar kring hur dessa krav ska kunna uppfyllas.
            </seg>
            <seg n="b4f3593d">
              Kyrkornas påskupprop är ett av många exempel på asylpolitikens
              förtroendekris. Och jag blir både förvånad och faktiskt skrämd
              över det ansvariga statsrådet som inte verkar inse det allvarliga
              läget.
            </seg>
            <seg n="6d9202c6">
              Fru talman! Jag måste få fråga statsrådet: Innebär det att denna
              massiva uppslutning från samfund och organisationer som representerar
              stora delar av svenska folket är helt grundlös? Saknar den kritik
              som man framför grund? Är det allvarliga ifrågasättandet av asylpolitiken
              bara taget ur luften? Tror inte statsrådet att denna folkliga
              vrede står för någonting?
            </seg>
            <seg n="cdc07b0b">
              Fru talman! Asylpolitiken kännetecknas av ett slags valhänthet.
              Det tar fem år att verkställa ett enigt riksdagsbeslut om en ny
              instans- och processordning. Det har varit många turer och många
              samtal med två statsråd. Nya tankar och trevare har förts fram
              om en specialdomstol och om andra lösningar. Man har pekat på
              oöverstigliga hinder då det gäller organisation och ekonomi. Sent
              omsider, och först efter ett politiskt ultimatum från samarbetspartierna,
              blir det som dittills varit så omöjligt plötsligt möjligt att
              genomföra. Sådana kovändningar under galgen inger inte förtroende
              för politiken. Nu kommer vi att så sent som i slutet av oktober
              i år ta beslut om detta som är den största reformen då det gäller
              asyl- och migrationspolitiken någonsin i Sverige. Beslutet om
              det kommer vi att ta några veckor före ikraftträdandet den 1 januari
              2006.
            </seg>
            <seg n="5e63889e">
              Jag ska ge exempel på valhänthet. Ansvaret för de ensamkommande
              barnen har begravts i årslånga överväganden på departementet.
              Den akuta situationen för mer än 100 barn i Sverige i direkt livsfara
              hänvisas till en nationell samordnares långtidsuppdrag. Jag ska
              återkomma till den frågan. Kristna konvertiter avvisas till länder
              med sharialagstiftning där de riskerar dödsstraff. Och i en rapport
              i januari i år från en FN-kommitté riktas det allvarlig kritik
              mot Sverige för hanteringen av barnen i asylprocessen.
            </seg>
            <seg n="f09f6fe9">
              Nej, allt står inte väl till i den svenska asylpolitiken, som
              den ansvariga ministern gärna vill framhålla. Vi har en djup förtroendekris,
              och knappast något annat politikområde väcker så starka känslor
              hos allmänheten som just detta känslor av skilda slag. Det är
              ifrågasättanden från olika utgångspunkter; det ska erkännas. Några
              kritiserar svensk flykting- och invandringspolitik från helt andra
              utgångspunkter än vad jag gör just nu. Också den kritiken finns
              det stor anledning att vara uppmärksam på. Det finns krafter också
              i vårt samhälle som använder politikens brister i dunkla syften.
              Just därför tror jag att det skulle vara av allra största betydelse
              om vi här i denna kammare kunde uppnå breda samförståndslösningar
              på detta område för människornas skull men också för politikens
              skull. Vi har inget främlingsfientligt parti i denna kammare och
              inget sådant parti av betydelse, än så länge, i den svenska politiken.
              Låt oss tillsammans se till att det förblir på det sättet.
            </seg>
            <seg n="0fc89f22">
              Fru talman! Vi får säkert anledning att återkomma till amnestidebatten,
              men jag saknar ändå en idé från statsrådet och regeringen om hur
              den nya instans- och processordningen ska kunna ges en någorlunda
              rimlig chans att starta utan en stor och belastande ryggsäck av
              gamla ärenden. Om det nu är så tabubelagt att över huvud taget
              diskutera någon form av nollställning borde väl statsrådet ha
              någon annan lösning att peka på. Jag tycker att just ordet amnesti
              leder tanken fel och föredrar ordet nollställning, och det begreppet
              har vi kristdemokrater använt. Att det skulle stå i strid mot
              varje tanke på rättstrygghet, som statsrådet påstår, faller faktiskt
              tillbaka på regeringen själv som flera gånger under 80- och 90-talen
              föreslagit och genomfört väntetidsregler och liknande. Varför
              är det nu tabubelagt att över huvud taget föra den diskussionen?
            </seg>
            <seg n="88a2d78d">
              Ett beslut om nollställning skulle komma att omfatta även några
              som annars inte skulle ha fått uppehållstillstånd. Dock har alla
              dessa varit inne i det bristfälliga asylsystemet och ofta farit
              illa där. Jag och Kristdemokraterna anser att risken inte är att
              någon för mycket får stanna utan att människor tvingas leva i
              fortsatt ovisshet och otrygghet. Därför är priset för en nollställning
              acceptabelt. Alternativet är det inte.
            </seg>
            <seg n="2896934d">
              Statsrådet har lovat att flyktingbegreppet ska vidgas till att
              omfatta förföljelse på grund av kön eller sexuell läggning. Det
              är bra. Det har vi kristdemokrater föreslagit länge. Vittnesskyddet
              ska stärkas. Det är också bra.
            </seg>
            <seg n="ebcf78ff">
              Men jag är nu nyfiken på vad som ryms i det som statsrådet Barbro
              Holmberg yttrade i en debatt här i kammaren så sent som i måndags.
              Då sade hon att åtgärder planeras för att stärka asylsökande barns
              ställning. Vad innebär det? Kan de apatiska barnen finna hopp
              i den formuleringen?
            </seg>
            <seg n="038113ac">
              Det är knappast något som engagerar människor så djupt som när
              barn far illa i vårt samhälle. Och de gör det ofta som följd av
              vuxnas och samhällets beslut eller icke-beslut. Nu finns det ett
              antal barn i vårt eget land som bokstavligen svävar i livsfara.
              Det är kanske så många som 150 barn. Diagnosen är depressiv devitalisering.
            </seg>
            <seg n="e866426a">
              Vi kristdemokrater anser att dessa barn med denna allvarliga
              diagnos ska få uppehållstillstånd tillsammans med sina familjer.
              Vi har varit med och prövat att få till stånd ett utskottsinitiativ
              i socialförsäkringsutskottet utan att lyckas. Och nu hänger det
              på kammarens utslag i eftermiddag vilket hopp som vi kan ge dessa
              barn och dessa familjer.
            </seg>
            <seg n="b322652a">
              Även i denna fråga har regeringen visat prov på handlingsförlamning.
              Det är bra att man tillsätter en nationell samordnare för att
              utreda orsakerna. Dock är jag mycket kritisk till att den här
              samordnaren drar så snabba slutsatser, slutsatser som också den
              ansvariga ministern torgför, nämligen att den här företeelsen
              bara finns i Sverige, att den har uppstått efter 2002, att det
              är barn från vissa länder som drabbas, att det är det äldsta barnet
              och så vidare. Det är påståenden som starkt ifrågasätts av experter.
            </seg>
            <seg n="9de18a8a">
              De invändningar som reses mot detta förslag att det inte skulle
              innebära individuell bedömning tillbakavisar jag bestämt. Det
              här är en individuell bedömning grundad på denna diagnos, icke
              något kollektivt beslut, det vill jag starkt understryka.
            </seg>
            <seg n="213b0480">
              Regeringen gör en omvänd och märklig riskbedömning. Ett beslut
              om uppehållstillstånd för barn med denna diagnos skulle skicka
              signaler som drabbar andra barn, säger statsrådet. Det är också
              en effekt som starkt ifrågasätts.
            </seg>
            <seg n="60f3add4">
              För mig är inte den allvarliga risken att ett eller några barn
              och familjer för mycket får uppehållstillstånd. Det priset är
              acceptabelt. Alternativet är inte det.
            </seg>
            <seg n="5137f0d1">
              Företeelsen finns bara i Sverige, säger statsrådet. Påståendet
              kan, som sagt, starkt ifrågasättas. Men, fru talman, om det nu
              skulle vara så att detta tillstånd, depressiv devitalisering,
              bara skulle uppstå i Sverige skulle det finnas så mycket större
              anledning att ingripa med kraft. Dessa 150 barn finns ju faktiskt
              fysiskt närvarande hos oss i Sverige. Tänk tanken att någon svår
              epidemisk sjukdom skulle drabba 150 svenska barn. Tänk tanken
              att någon, något statsråd eller någon annan politiker, skulle
              gå ut och säga: Det här tillståndet finns bara i Sverige, så låt
              oss tillsätta en utredning som tar reda på varför.
            </seg>
            <seg n="e8a223a4">
              Tänk tanken. Betänk att det är just detta som händer just nu.
              Det kan vi här i Sveriges riksdag ändra på i eftermiddag. Låt
              oss göra det, för barnens skull, men också för att stärka den
              tilltufsade tilltron till det politiska systemet.
            </seg>
          </u>
          <note n="8858f5c4">
            Jag yrkar bifall till reservation 54.
          </note>
          <note n="f5938935">
            I detta anförande instämde Kenneth Lantz, Rosita Runegrund, Alf
            Svensson och Gunilla Tjernberg (alla kd).
          </note>
          <note type="speaker" n="5cedddf3">
            Anf. 8 KALLE LARSSON (v):
          </note>
          <u who="kalle_larsson_517fba" xml:id="i-d5ec4f59a9dac525-0" n="c9e1b425">
            <seg n="74b7e90d">
              Fru talman! Så har vi då återigen samlats i Sveriges högsta beslutande
              organ för att diskutera och fatta beslut som berör människors
              liv och möjlighet till en framtid. Återigen får vi bevittna hur
              Socialdemokraterna med det trogna stödpartiet Moderaterna vid
              sin sida skriver ytterligare ett sorgligt kapitel i historien
              om svensk flyktingpolitik. Även om Per Westerberg försöker spela
              oppositionspolitiker i talarstolen är nämligen moderater och socialdemokrater
              i dag överens om att inte på en enda punkt kritisera EU:s restriktiva
              flyktingpolitik. De är överens om att inte förbättra möjligheterna
              för anhöriginvandring. Socialdemokrater och moderater ställer
              sig bakom det av rasism anstrukna transportörsansvaret. Man avslår
              förslag om att förbättra den organiserade verksamheten på förläggningarna
              och om att värdesäkra dagersättningen för asylsökande. Man avvisar
              nollställning, det en del kallar amnesti. Man avslår förslag om
              att låta barn som tycks ha tappat förmågan och viljan att leva
              få stanna och kunna börja bli friska. Jag ska återkomma till det
              sistnämnda.
            </seg>
            <seg n="53b367d0">
              Fru talman! Låt mig ändå försöka se lite ljus i denna i övrigt
              mörka tid för svensk flyktingpolitik. Det är en stor seger för
              rättssäkerheten att Utlänningsnämnden kommer att läggas ned den
              1 januari 2006 och ersättas med domstolsförfarande. Det är sent,
              men det är välkommet. De som har försökt förhala, förvrida och
              förhindra reformen har nu motvilligt tvingats acceptera att Utlänningsnämnden
              läggs ned, fyra år efter ett enigt riksdagsbeslut. Tack till alla
              er i partier och organisationer och till alla enskilda som har
              gjort detta möjligt!
            </seg>
            <seg n="706ce069">
              Reformen som nu är på remiss hos Lagrådet men också har en mycket
              stor bäring på det betänkande vi i dag diskuterar innehåller flera
              viktiga förbättringar. Nu införs ett tvåpartsförfarande mellan
              den asylsökande och Migrationsverket. Om den asylsökande begär
              det ska det i princip hållas muntlig förhandling. Det förbättrar
              insynen i ärendet och ger den asylsökande möjlighet att föra sin
              egen talan. Kraven kommer också att öka på kvaliteten på Migrationsverkets
              utredningar eftersom de ska hålla i en domstol. Landinformationen,
              som ligger till grund för beslutet, ska göras offentlig. Också
              det kommer att öka öppenheten och insynen i asylprocessen.
            </seg>
            <seg n="1696c120">
              När det gäller terroristärenden genomförs med den nya lagen en
              förbättring av rättssäkerheten eftersom det blir kammarrätten,
              inte regeringen, som får sista ordet när det finns risk för bland
              annat dödsstraff och tortyr. Det är en nödvändig förändring, vilket
              tydligt har demonstrerats av den fullständigt skandalösa avvisningen
              av de två terroristanklagade egyptierna.
            </seg>
            <seg n="800a1dbe">
              Många av dem som med den nuvarande lagen, trots skyddsbehov,
              bara har kunnat få stanna av humanitära skäl skulle med den lag
              som nu inom kort presenteras få uppehållstillstånd på grund av
              sina skyddsbehov. Det kommer också att klargöras att barns egna
              asylskäl ska ha större tyngd än vad som hittills har gällt.
            </seg>
            <seg n="dfe3234b">
              Fru talman! Jag nämner de här frågorna för att regeringen inte
              ska kunna ta åt sig äran av en reform de inte ville ha från början
              och förslag som de tidigare har motsatt sig. Det är ju ett känt
              knep från regeringspartiet att så att säga kidnappa andras förslag
              och låtsas som om de vore ens egna.
            </seg>
            <seg n="828ae1e1">
              Fru talman! Att vi inom kort pressar igenom en rättssäkerhetsreform
              inom flyktingområdet innebär inte att vi från och med nästa år
              får en solidarisk, eller ens human, flyktingpolitik. Ett av de
              stora problemen är den bristande tillämpningen, att man inte använder
              FN:s flyktingkonvention. Det visar att det fortfarande är så att
              regleringen av invandringen är överordnad humaniteten. Därför
              står vår grundläggande kritik av regeringens flyktingpolitik fast.
              Vi kommer att fortsätta, tillsammans med dem som så önskar, att
              kämpa för att återupprätta rätten för asyl i Sverige och i EU.
            </seg>
            <seg n="778f9ed4">
              Ja, det handlar faktiskt om att återupprätta, inte bara om att
              utvidga rätten till asyl. Låt mig citera ett av kraven som Sveriges
              Kristna Råd ställer i det så kallade påskuppropet, som stöds av
              en mängd organisationer och enskilda, bland annat Vänsterpartiet:
              Vi kräver att rätten till asyl återupprättas och utvidgas på ett
              sätt som är värdigt ett humant rättssamhälle. Det är skarpa ord,
              men jag kunde inte ha uttryckt det bättre själv.
            </seg>
            <seg n="a5125a20">
              Statistiken talar också sitt tydliga språk. År 1999 var andelen
              som fick bifall hos Migrationsverket 45 %. År 2000 var siffran
              41 %. År 2001 var den 28 %. År 2002 var den 20 %. År 2003 var
              den 15 %. Förra året, 2004, var siffran 9 %. Om den takten fortsätter
              skulle man ungefär vid årsskiftet vara nere i 0 % bifallna ärenden.
              Då spelar ju den rättssäkerhetsreform vi genomför inte så väldigt
              stor roll.
            </seg>
            <seg n="0cd216bc">
              Fru talman! Tusentals människor lever gömda i Sverige, och ytterligare
              tusentals väntar alltför länge på besked i asylprocessen under
              ständig rädsla att utvisas till de länder de en gång flytt från.
              Att människor gömmer sig är till stor del en följd av den hittills
              rättsosäkra asylprocessen, och att de får vänta är en följd av
              ineffektivitet. Vi ansluter oss självfallet till den rörelse som
              nu växer i hela landet. Ett nollställningsbeslut det som ibland
              kallas amnesti måste fattas så att de gömda och väntande asylsökande
              som inte gjort sig skyldiga till allvarlig brottslighet får permanent
              uppehållstillstånd. Jag står bakom Vänsterpartiets samtliga 29
              reservationer men yrkar bifall till reservation 46 under punkt
              30.
            </seg>
            <seg n="8168f58d">
              Fru talman! En sak tror jag att de allra flesta i det här landet
              är överens om. De barn som har tappat sina livsuppehållande funktioner
              och drabbats av apati, så kallad depressiv devitalisering, måste
              få möjligheten att stanna i Sverige och få den vård de behöver.
              Flera tidigare talare har varit inne på det området. Jag ska,
              fru talman, göra något som jag inte är så van vid, och som jag
              kanske inte ens är så bra på. Jag tänker inte skälla. Jag tänker
              inte skrika. Jag kommer inte att anklaga den ene eller den andre
              för att medvetet eller cyniskt göra människor illa. Jag vill undvika
              att partitaktisera. Jag vill vädja. Jag vill hoppas. Jag vill
              tala direkt till hjärtat hos de socialdemokrater och moderater
              som finns här i kammaren eller som lyssnar i sina arbetsrum. Jag
              vill att ni lyssnar.
            </seg>
            <seg n="596243d3">
              Jag vet att vi är, ska vara och under lång tid framöver kommer
              att vara oense om väldigt många saker. Så har det alltid varit.
              Så kommer det nog alltid att vara. Men jag vet en sak till. Vi
              har i dag en möjlighet att göra skillnad, inte bara att göra skillnad
              i politisk retorik och skrivningar och i ett betänkande eller
              beslut utan i verkligheten och en viktig skillnad. I dag befinner
              sig omkring 150 barn i en direkt livshotande situation. Varken
              ni eller jag kan vara helt säkra på hur den har uppstått, kan
              veta precis vilken vård som är den allra bästa. Vi har inte den
              kunskapen. Vi har inte heller den rollen.
            </seg>
            <seg n="92c13ec9">
              Vi vet att till och med experter är oense om orsaker och samband.
              Men vi vet att de, experterna, också kan vara överens om i alla
              fall två saker: Tillståndet av depressiv devitalisering kan inte
              simuleras, och möjligheten att börja ett tillfrisknande börjar
              med den trygghet som chansen att få stanna i Sverige innebär.
              Det vet vi, för det sade de när vi träffade dem i utskottet.
            </seg>
            <seg n="53ee034c">
              Så släpp för ett ögonblick prestigen och de fastlåsta positionerna.
              Försök för ett ögonblick att se vad det här faktiskt handlar om.
              I dag, nu, kan vi göra skillnad. Låt oss göra det. Jag yrkar bifall
              till reservation 54 under punkt 37.
            </seg>
            <seg n="47a4243b">
              Fru talman! Det är ovant, och det är måhända också förgäves,
              men jag vill göra ett försök. Jag hoppas på er socialdemokrater
              och moderater, på er människokänsla. I dag mår flera av de här
              barnen så dåligt att det är osäkert om deras liv går att rädda.
            </seg>
            <seg n="decf71e6">
              Valrörelsen är långt borta. Kliv upp ur skyttegravarna. Lägg
              ned vapnen. Gör något. För det är som det socialdemokratiska landstingsrådet
              Britt Westerlund formulerade det: Vi kan inte bara sitta och titta
              på när de här barnen mår illa. Det enda som nu kan rädda de så
              kallade apatiska asylbarnen är att ge dem uppehållstillstånd.
              Vi kan inte bara sitta och titta på när de här barnen far illa.
            </seg>
            <seg n="09ef5ebc">
              Nej, just det.
            </seg>
          </u>
          <note n="812e2541">
            I detta anförande instämde Mats Einarsson, Sten Lundström och
            Gunilla Wahlén (alla v).
          </note>
          <note type="speaker" n="efb7ab63">
            Anf. 9 BIRGITTA CARLSSON (c):
          </note>
          <u who="birgitta_carlsson_996489" xml:id="i-a4821a2c0ff592ef-0" n="eea2398b">
            <seg n="6749683a">
              Fru talman! Så här i början av mitt anförande vill jag yrka bifall
              till reservation 47 under punkt 31 och reservation 54 under punkt
              37. I detta betänkande finns det många väldigt viktiga reservationer
              där vi i Centerpartiet är med, men för tids vinnande yrkar jag
              bifall till endast dessa två.
            </seg>
            <seg n="ac18d807">
              Fru talman! Debatten i dag med anledning av regeringens skrivelse
              Migration och asylpolitik och alla de motioner som behandlas i
              SfU:s betänkande 10 har rönt ett väldigt stort intresse hos väldigt
              många. Det finns särskilt en fråga som fått ett stort genomslag
              i hela Sverige, och det gäller frågan om de apatiska barnen och
              det sätt som vi behandlar dem på i vårt land. I dag kommer vi
              att fatta ett beslut som kommer att påverka många sjuka barn och
              deras familjer. Jag hoppas att tillräckligt många ledamöter här
              i kammaren lyssnat på och tagit till sig den kritik mot förslaget
              i betänkandet som framförts från så många olika håll.
            </seg>
            <seg n="ae80517c">
              Vi har fått ett stort antal brev från olika Rädda Barnen-avdelningar
              med uppmaningen att inte svika de apatiska barnen. Vi har fått
              många andra brev, telefonsamtal med gripande skildringar av flyktingfamiljer
              med barn som far illa och dessutom ett stort antal e-mejl.
            </seg>
            <seg n="2584b3f8">
              Även Sveriges Kristna Råd har tagit initiativ i denna fråga genom
              påskuppropet. Vi är många både här i riksdagen och kanske framför
              allt ute i landet som ställer upp på detta upprop till regeringen.
            </seg>
            <seg n="27e530db">
              Fru talman! Barnets bästa ska alltid komma i första rummet hämtat
              ur artikel 3 i barnkonventionen. I fall som rör barn skall särskilt
              beaktas vad hänsynen till barnets hälsa och utveckling samt barnets
              bästa i övrigt kräver hämtat från § 1 i utlänningslagen.
            </seg>
            <seg n="8f0a8b87">
              Om någon hänsyn tas till artikel 3 i barnkonventionen och § 1
              i utlänningslagen borde de apatiska flyktingbarnen få uppehållstillstånd
              i vårt land. Men vi vet att alldeles för många barn i svåra sjukdomstillstånd
              utvisas från vårt land, detta utan att man har kunskap om vad
              som händer dessa barn i de länder till vilka de utvisas. Enligt
              uppgift från Rädda Barnen har Utlänningsnämnden avslagit tre fall
              av fyra där barnen varit apatiska. Detta är djupt upprörande.
              Inte att undra på den stora förtvivlan som många svenskar känner
              inför denna uppgift!
            </seg>
            <seg n="053272c6">
              Det är dags att regeringen tar till sig den kritik som riktas
              mot Sverige från olika FN-organ för vår inhumana politik inom
              migrations- och asylområdet vad gäller just barn. Annika Qarlsson
              kommer i sitt anförande att ytterligare utveckla dessa frågor
              senare i debatten.
            </seg>
            <seg n="b2344b99">
              Fru talman! Alla människors lika värde och rättigheter är utgångspunkten
              för allt samhällsarbete. Det innebär att oavsett från vilket land
              en människa kommer ska hon i Sverige behandlas som en medmänniska
              på samma villkor som övriga svenskar. Målet ska vara att varje
              människa får rätt att bosätta sig i vilket land som helst oavsett
              hennes ursprung.
            </seg>
            <seg n="8f88e370">
              Sverige ska tillämpa en generös och human invandrar- och flyktingpolitik.
              Invandrare och flyktingar ska ges möjlighet till arbete och ha
              samma ekonomiska och sociala rättigheter och skyldigheter som
              övriga svenskar. Flyktingbarnens och de äldsta flyktingarnas behov
              bör särskilt tillgodoses.
            </seg>
            <seg n="b39096db">
              Detta citat ur vårt tidigare partiprogram har jag haft med i
              tidigare debatter i denna fråga, och det behöver upprepas i en
              tid när klimatet upplevs som allt kyligare och hårdare. Vi har
              inte längre en human och generös invandrar- och flyktingpolitik
              i vårt land.
            </seg>
            <seg n="46f3a8af">
              Fru talman! Den svenska migrationspolitiken måste präglas av
              generositet och öppenhet. Människor som av olika anledningar flyr
              från sina hemländer och söker sig till vårt land har oftast svåra
              upplevelser med sig i bagaget. Dessa dramatiska händelser är ofta
              anledningen till att deras hälsa försämras här under asylprocessen.
              Den alltför långa väntan på besked om uppehållstillstånd gör att
              hälsotillståndet försämras. Och när sedan beskedet kommer, som
              nu nästan i regel är ett avslag på deras ansökan om asyl, är det
              vanligt att gränsen då är nådd för vad man orkar med.
            </seg>
            <seg n="6b2bb13c">
              Det är mycket viktigt att man i den hälsoundersökning som görs
              när de kommit hit verkligen tar reda på hela familjens hälsotillstånd
              och att de får den hjälp de behöver för att bearbeta de ofta dramatiska
              händelser de varit utsatta för. Vi i Centerpartiet är övertygade
              om att om man vid mottagandet gjorde denna kontroll och om man
              gav adekvat hjälp skulle vi inte ha så många sjuka asylsökande
              i vårt land. Det är mycket viktigt att särskilt barn med svåra
              chockupplevelser får hjälp med bearbetning av dessa.
            </seg>
            <seg n="49e7c0dd">
              När man fått denna hjälp från sjukvården är det viktigt att personer
              på förläggningar, var de än finns, som söker asyl hos oss ges
              möjlighet att få god kunskap om det svenska samhället, att lära
              sig det svenska språket och också får tillgång till arbetspraktik
              detta för att stötta människor och ge dem möjligheter att, när
              och om de får asyl, lättare komma in i det svenska samhället och
              lättare få möjlighet att ta ett arbete och klara sin försörjning.
              Det är oerhört viktigt att vi förändrar hela asylpolitiken. Det
              finns beskrivet väldigt tydligt i betänkandet och i alla de reservationer
              som finns lämnade.
            </seg>
            <seg n="bacf4f8d">
              Mycket behöver ändras här i Sverige, och regeringen måste driva
              på utvecklingen inom EU vad gäller flyktingpolitiken för att se
              till att vi får en generös och human flyktingpolitik i hela Europa
              så att det inte blir en överstyrning mellan olika länder.
            </seg>
            <seg n="adc8099b">
              En annan fråga som behandlas i betänkandet är transportörsansvaret.
              Vi gick emot förslaget när det lades fram här i riksdagen. Vi
              har fått ganska massiv kritik från FN-organ. Där menar vi att
              det är viktigt att vi ser till och arbetar för att ta bort transportörsansvaret
              både här i Sverige och i Europa.
            </seg>
            <seg n="f9ea5375">
              En fråga som vi också haft uppe i åtskilliga debatter är anhöriginvandringen.
              Jag satt själv med i Anhörigkommittén där vi lade fram många förslag.
              Det är länge sedan det betänkandet lämnades till regeringen, men
              vi har ännu inte sett de förslag som vi väntar på. Bestämmelserna
              skärptes 1996, och det blev då betydligt svårare för nära anhöriga
              att få komma hit. Det är viktigt att vi har en öppnare attityd
              mot dessa sista-länken-anhöriga.
            </seg>
            <seg n="5d158f5e">
              Man måste kunna söka uppehållstillstånd i Sverige. Det finns
              de som etablerar ett förhållande, och vi vet flera fall där det
              till och med har varit barn på gång i familjen men där mannen
              har varit tvungen att ta sig till sitt hemland för att söka uppehållstillstånd
              därifrån. De kan inte leva kvar i vårt land utan måste hem till
              sitt hemland och kan inte få de handlingar som krävs för att få
              vara kvar.
            </seg>
            <seg n="253542a3">
              Vi måste se till att vi ändrar så att vi ökar arbetskraftsinvandringen.
              Vi behöver inte vänta på det förslag som ska komma från den utredning
              som sitter; det går att öppna på ett annat sätt redan i dag. Det
              finns humanitära skäl där vi menar att man måste förändra så att
              vi tillämpar dem i större utsträckning än vad vi gör i dag. Det
              är alldeles för hård tillämpning. Människor som har utsatts för
              människohandel behöver få uppehållstillstånd. Det är Centerns
              åsikt.
            </seg>
            <seg n="980539fb">
              Vi står bakom påskuppropet och säger att människor inte ska behöva
              finnas i systemen i många år. Om man samarbetar och gör allt man
              kan för att utreda sin situation ska man inte behöva vänta i mer
              än ett år på besked. Om man inte har fått besked då ska man med
              automatik få uppehållstillstånd. Det är Centerns åsikt. När det
              gäller barn ska tiden inte vara längre än ett år.
            </seg>
            <seg n="86b8e17e">
              Vi ser det som djupt förödande att man splittrar familjer. Hemma
              i min valkrets har vi just nu en sådan familj. Paret har varit
              gift sedan 1997. Man skickar hem mamman till ett land. Pappan,
              den fyraåriga dottern och några andra skickas till ett annat land.
              Hur humant är det mot ett barn, att skiljas från sin mamma och
              pappa, att utvisa människor till olika länder?
            </seg>
            <seg n="018e68f7">
              Det finns alltför många punkter i detta betänkande där man starkt
              kan ifrågasätta om det är så här vi ska hantera de frågorna. Vi
              i Centerpartiet tycker inte det.
            </seg>
          </u>
          <note n="036c4156">
            I detta anförande instämde Margareta Andersson och Annika Qarlsson
            (båda c).
          </note>
          <note type="speaker" n="3cf951e0">
            Anf. 10 GUSTAV FRIDOLIN (mp):
          </note>
          <u who="gustav_fridolin_76f0ba" xml:id="i-c6af2485d6b6b0c0-0" n="8ffd5c09">
            <seg n="06677c66">
              Fru talman! När jag kom in i riksdagen för lite drygt två år
              sedan hade jag precis fått en vän. Jag hade lärt känna en liten
              livlig flicka med kastanjebrunt hår och ett klingande skratt som
              helst av allt ville bli doktor när hon blev stor. Hon bodde med
              sin familj i Sävsjö där hon hade fått en ny mormor i den lilla
              kommunens trygga Mildred Lundgren. Nadina, som den här flickan
              hette, hade en svår och ganska ovanlig ögonsjukdom som på sikt
              skulle göra henne blind om hon sändes tillbaka till Bosnien där
              hon kom ifrån.
            </seg>
            <seg n="2d16be4b">
              Jag tog med henne hit till riksdagen. Jag satte henne här på
              läktaren. I en frågestund mot dåvarande migrationsministern Jan
              O Karlsson presenterade jag dem för varandra. Jag vet inte om
              Jan O Karlsson fortfarande tänker på frågan han fick om vad FN:s
              barnkonvention betyder i utlänningsärenden. Men jag vet att Mildred
              och Nadina fortfarande tänker på det.
            </seg>
            <seg n="4b7febb1">
              Nadina är tillbaka i Gorazde, Bosniens fattigaste kommun. Hon
              får ingen vård, och hennes syn blir allt sämre. Hon kommer att
              växa upp i ett land utan några möjligheter för funktionshindrade,
              och hon kommer att vara dömd av de svenska utlämningsmyndigheterna
              till blindhet.
            </seg>
            <seg n="b38d0531">
              Jag sade när Nadina utvisades att vi rullade nedför en moralisk
              nedförsbacke. Sedan dess har vi rullat snabbt. Nu avvisar man
              barn utan några livsfunktioner till länder där de riskerar döden,
              avrättade av svensk flyktingpolitik.
            </seg>
            <seg n="ea620dbf">
              Fru talman! Riksdagen riskerar i dag att göra någonting som för
              mig ter sig alldeles obegripligt, oanständigt och sorgligt. Om
              riksdagen inte bifaller reservation 54, som kräver en regeringsförordning
              som ger de flyktingbarn som hamnat i tillstånd av apati en möjlighet
              att stanna för vård i Sverige, riskerar vi att putta svaga, sjuka
              och döende barn över den gräns där de aldrig igen kan bli återställda,
              aldrig kan få det liv som de inte ens hunnit börja.
            </seg>
            <seg n="cf3a3c9f">
              Runtom i vårt land ligger 100, 150, kanske 200 barn som kommit
              hit från länder i krig eller med svår etnisk förföljelse. Det
              är trasiga barn som bär på svåra trauman, minnen av att se sin
              mamma bli våldtagen, sin pappa dödad eller som kanske själva har
              blivit våldtagna. Det är barn som brutit samman av sina trauman
              också i den svenska asylprocessen. Det är barn som inte längre
              kan äta, inte längre kan gå på toaletten, inte kan kommunicera,
              barn som skulle dö om de inte matades med sond. Det är apatiska,
              devitaliserade barn. Det är dessa barn som några inte tydligt
              vill säga ska stanna i Sverige. Man kan tänka sig att något av
              dessa barn sänds tillbaka till de länder och den förföljelse där
              de en gång fick sina trauman.
            </seg>
            <seg n="71dd8727">
              Fru talman! Argumentationen för utskottsmajoritetens linje mot
              en särskild förordning för dessa barn har under de senaste veckorna
              fallit som ett korthus. De myter som har presenterats har totalt
              överbevisats. Sådana här barn finns inte bara i Sverige. Tillståndet
              är internationellt känt, och den medicinska förkortningen är PRS.
              Det här är inte något helt nytt. Det nya är att sådana här barn
              numera inte får stanna i Sverige.
            </seg>
            <seg n="7384e5ea">
              Man kan säga, som till exempel Moderaterna gör, att de här barnen
              redan borde ha fått stanna och att asylprocessen redan borde ha
              tagit hand om de sjukdomar och trauman de bär på. Det är helt
              riktigt. Så borde det vara. Men om det nu inte är så, ska man
              då låta principerna och formen gå före barnens rätt?
            </seg>
            <seg n="49702f31">
              Fru talman! Situationen för dessa barn upprör och berör. I dagens
              Metro skriver journalisten Lena Sundström en tänkvärd krönika.
              Tillåt mig citera den: Hur får man en sjuåring att ligga i dagar,
              veckor och månader? Hur får man en nioåring att tystna? Är det
              någon som vet? För jag vet det inte. Däremot vet jag en sak. Barn
              som skär sig i armarna mår inte bra. Barn som ligger lik hela
              dagarna mår inte bra. Jag är ingen läkare, jag är ingen psykolog,
              men så mycket förstår jag.
            </seg>
            <seg n="98709afb">
              Och det är inte det att jag inte förstår Barbro Holmberg. Det
              är inte det att jag inte förstår de här människorna som springer
              omkring och antyder att de här barnen borde belönas med en Oscar.
              Jag förstår att det finns försvarsmekanismer, och jag förstår
              att en migrationsminister måste stänga av ibland. Däremot har
              jag aldrig förstått hur man stänger av.
            </seg>
            <seg n="0ff71fa1">
              En kvinna som Barbro Holmberg. En morsa. Hur gör man när man
              går till jobbet? Hur fixar man att stå där framför tv-kamerorna
              och säga orden som måste sägas för att det här är den soppiga
              flyktingpolitik som vi har? Hur formar man läpparna till Det här
              är ett symtom som bara finns i Sverige och det är ett symtom som
              vi inte har sett i Sverige heller före 2002 samtidigt som man
              buffar på folk med ett Nudge, nudge, know what I mean, know what
              I mean?
            </seg>
            <seg n="d11ff482">
              Fru talman! Också den myten, den verklighetsfrånvända föreställningen
              om att barn, sällan mer än tio år gamla, skulle kunna låtsas vara
              så sjuka som de är har fallit. Barn kan inte simulera ett tillstånd
              där man inte äter, dricker, går på toa eller kommunicerar. Idén
              som verkar bygga på ett närmast rasistiskt antagande om att föräldrar
              från vissa länder kan antas utnyttja sina barn på det grövsta
              sätt för att få vård i Sverige har mött mothugg av alla de som
              arbetar med barn och av internationell medicinsk expertis. Att
              några använder en sådan argumentation i Sveriges riksdag är i
              sig skandalöst.
            </seg>
            <seg n="11bcbf8e">
              Fru talman! Myterna har alltså raserats. Jag hoppas att de riksdagsledamöter
              för de två största partierna som baserat sin tanke på dessa myter
              att inte rösta för reservation 54 om en förordning för dessa barn
              i dag tar hänsyn till det, tänker efter om det finns några argument
              kvar.
            </seg>
            <seg n="16a31578">
              Vi som ska fatta beslutet är riksdagsledamöter. Men vi är också,
              och i första hand, människor. Vi har alla syskon. Vi är kanske
              föräldrar. Vi har alla något barn som vi håller extra kärt, som
              vi kanske har sett växa upp. Jag hoppas att alla riksdagsledamöter
              i eftermiddag, när vi fattar beslutet, tänker på just det barnet.
              Tänk på det där barnet som ni håller extra kärt, som står er extra
              nära! Det barnet är inte på något sätt annorlunda än något av
              de 20 barn som nu riskerar avvisning, något av de barn som har
              försatts i ett vakuum av de svenska myndigheterna, något av de
              barn som anses för sjuka för att avvisas men inte heller får stanna
              i Sverige. Så fort de barnen visar tecken på förändring tvingas
              de lämna landet.
            </seg>
            <seg n="389a0fb7">
              Det där barnet som du håller extra kärt är inte på något sätt
              annorlunda än det barn som det förra onsdagen fattades beslut
              om skulle utvisas, en 12-årig flicka från Uzbekistan som vårdas
              i ett apatiskt tillstånd. Utlänningsnämnden säger: Vården har
              ju inte fungerat, så då kan vi lika gärna utvisa flickan. Det
              där barnet ni tänker på i eftermiddag när ni röstar är inte på
              något sätt annorlunda än de barn som ni riskerar utvisa om ni
              inte bifaller reservation 54.
            </seg>
            <seg n="958f7e74">
              Fru talman! Sedan oktober förra året har 46 barn i apatiskt tillstånd
              fått sina fall prövade av utlänningsnämnden. Tre av fyra barn
              har fått avslag. De som röstar mot reservation 54 i eftermiddag
              tar på sig ett mycket tungt ansvar för de traumatiserade barnen.
              En dag, inte långt ifrån nu, kommer vi att få en rapport om hur
              ett sådant barn passerat gränsen, dött i väntan i Sverige eller
              tillbakavisat till det land där det fått sitt trauma.
            </seg>
            <seg n="e1ebbfec">
              Fru talman! Enligt artikel 24 i FN:s barnkonvention har Sverige
              och de andra konventionsstaterna erkänt barnets rätt att åtnjuta
              bästa uppnåeliga hälsa och rätt till sjukvård och rehabilitering.
              I FN:s barnkonvention står att konventionsstaterna skall sträva
              efter att säkerställa att inget barn är berövat sin rätt att ha
              tillgång till sådan hälso- och sjukvård. Sug på orden. Det står
              nämligen: inget barn.
            </seg>
            <seg n="9a298c5e">
              Barnkonventionen känner inga gränser inga nationsgränser, inga
              etniska gränser. Ändå funderar man alltså nu på att utvisa ytterligare
              apatiska barn. Några har redan flugits ut ur vårt land som kollin.
              När vi får en rapport om ett av dessa barn som fallit över gränsen,
              mist sitt liv, tagit sitt liv i Sverige eller tillbaka i det land
              där det fått sina trauman, då ska jag se till att alla i riksdagen
              får del av den rapporten, att ni alla får höra om det. Jag hoppas
              att ni som inte röstar med oss i eftermiddag skäms då. Jag hoppas
              att ni skäms lika mycket som några av oss skäms över att vara
              svenskar när vi ser hur sjuka barn behandlas.
            </seg>
            <seg n="9f885e9a">
              Ni har fortfarande en chans. Det finns fortfarande möjlighet
              att backa från intagna positioner, att tänka på det där barnet
              ni håller extra kärt, att rösta med oss i eftermiddag. Det krävs
              att 25 riksdagsledamöter från Socialdemokraterna och Moderaterna
              bifaller fempartireservationen för att den ska gå igenom. Ni har
              fortfarande en chans. Och ni har alla ett personligt ansvar. Ta
              det!
            </seg>
            <seg n="54baeea3">
              Fru talman! Svensk flyktingpolitik har fler skamliga inslag än
              behandlingen av apatiska barn. På samma sätt innehåller betänkandet
              som vi i dag debatterar fler krav på förändringar inom flyktingpolitiken.
              Gröna reservationer om asylvisum, att riva upp Dublinförordningen,
              att reformera EU:s flyktingpolitik om utvidgat flyktingbegrepp,
              att ompröva transportörsansvar och en kommissionsgranskning av
              svensk flyktingpolitiks väg från solidaritet till flyktingförakt
              återkommer.
            </seg>
            <seg n="9e2e6360">
              I reservation 31 pekar vi och Vänsterpartiet på det viktiga kravet
              att utlänningsmyndigheternas kunskap om situationen för romer
              i Kosovo måste öka och att kosovoromers skyddsbehov bör prövas
              enbart mot Kosovo.
            </seg>
            <seg n="16d4b8e6">
              Svensk flyktingpolitik har nått den gräns där den färgas av skam
              och där den som ser den bara kan bli ilsken, galen eller avtrubbad.
              Förslag efter förslag har kommit till riksdagen, och alltför många
              har passerat som inneburit inskränkningar i asylrätten. Miljöpartiets
              och Vänsterpartiets arbete i budgetförhandlingarna, och vårt och
              de borgerligas arbete i riksdagen, har lett till att vi nu äntligen
              kan vänta en proposition åt andra hållet, en proposition om en
              nedläggning av Utlänningsnämnden, en förbättring av rättssäkerheten
              vid asylprövning och en lägre ribba för skyddsskäl. Det är välkommet,
              och det borde markera starten på en vandring mot solidaritet och
              medmänsklighet.
            </seg>
            <seg n="b81e08e0">
              Sveriges Kristna Råd tillsammans med bland andra Sveriges muslimer,
              SKTF och Hela Människan kräver därför att övergången kompletteras
              med någon form av nollställning av systemet. Prövningen i domstolar
              ska inte få tyngas av en ryggsäck fylld med trasiga människoöden.
              Kravet är viktigt, humant och logiskt har riksdagen dömt ut det
              gamla systemet borde en del av dem som prövats enligt det, men
              finns kvar i vårt land, få stanna. Miljöpartiet de gröna stöder
              påskuppropet, som är det namn som kravet går under. I morgon kommer
              ärkebiskop KG Hammar till riksdagen, och kl. 8 kan de riksdagsledamöter
              som så vill träffa honom för att diskutera kravet.
            </seg>
            <seg n="61b1b45c">
              Nedläggningen av Utläggningsnämnden och ett nollställningsbeslut
              borde kompletteras med att det införs en bortre gräns i asylprocessen.
              Den som väntat på ett slutgiltigt besked längre än 18 månader
              borde automatiskt få stanna. Detta kräver vi i reservation 40,
              som jag avslutningsvis vill yrka bifall till.
            </seg>
          </u>
          <note type="speaker" n="9fcdb5d6">
            Anf. 11 GÖTE WAHLSTRÖM (s):
          </note>
          <u who="gote_wahlstrom_662c3b" xml:id="i-aa303ed04e6f63e1-0" n="8ae0688e" next="i-269ea59def2f1738-0">
            <seg n="ebf03f28">
              Fru talman! Det betänkande, 2004/05:SfU10, som vi i dag ska behandla
              utgörs av regeringens årliga skrivelse kring migration och asylpolitik.
              Till detta har kopplats såväl motioner med anledning av skrivelsen
              som motioner från den allmänna motionstiden.
            </seg>
          </u>
          <note n="6b092fd9">
            Jag vill inledningsvis yrka bifall till utskottets förslag i
            betänkandet och avslag på samtliga reservationer.
          </note>
          <u who="gote_wahlstrom_662c3b" xml:id="i-269ea59def2f1738-0" n="8ae0688e" prev="i-aa303ed04e6f63e1-0">
            <seg n="44a13495">
              Fru talman! Skrivelsen ger en bred beskrivning av hur regeringen
              ser på frågorna utifrån en genomförd politik men också på de behov
              av förändring som behövs och som planeras. Anledningen är den
              förändrade bild som i dag finns och som kan förutses i såväl vårt
              närområde som i omvärlden i stort. Utskottet har vid flera tillfällen
              delgivits information från regeringen om handläggningen av politikområdet
              utifrån ett europeiskt perspektiv, men har också på olika sätt
              fått del av den mera globala debatten kring migration och asylpolitik.
            </seg>
            <seg n="991373fe">
              Av informationen framgår att den via FN redovisade situationen
              rörande människor som är i behov av skydd radikalt minskar men
              att den globala migrationen ligger kvar på en hög nivå. Situationen
              är dock inte av sådant slag att man kan bortse från människors
              behov av skydd. Sveriges roll som asylland är, precis som framgår
              av regeringens skrivelse, av stor betydelse. Detta framgår också
              av de kontakter som sker med FN-organet UNHCR, där Sverige lyfts
              fram som ett viktigt föregångsland för världens nationer.
            </seg>
            <seg n="b5a3810b">
              Den förändrade situationen i migrationsströmmar har också fått
              genomslag i den svenska situationen. Allt färre bedöms i dag av
              ansvariga myndigheter ha asylskäl. I ökad utsträckning är det
              andra skäl som utgör grund för människor att söka sig från sitt
              hemland till förhoppningsvis bättre förutsättningar i annat land.
              Denna förändrade rörlighet bland människor, och härigenom minskad
              tillståndsgivning av uppehållstillstånd på grund av asylskäl,
              tas av många som intäkt för en hårdnande politik och en förändrad
              praxis.
            </seg>
            <seg n="e9fa135a">
              Varken Migrationsverket eller Utlänningsnämnden kan verifiera
              att så skulle vara fallet i närtid. Det förhållande som tidigare
              gällt, med krig och väpnade konflikter i vårt närområde, är i
              dag annorlunda. Dock kvarstår helt naturligt att människor är
              i rörelse inom Europa, kopplat till den förstörelse av infrastruktur
              och den oro som kvarstår efter kriget på bland annat Balkan. Situationen
              inom det forna Sovjet har inneburit ökad rörlighet från de nya
              stater som nu finns i området och så vidare.
            </seg>
            <seg n="65bc578e">
              Fru talman! Jag har inledningsvis försökt beskriva en bra informationsskrift
              i form av regeringens skrivelse, som finns för den som är intresserad
              av den politik som bedrivits och som förväntas föras. Jag har
              också visat på hur utskottet informerats om den förändring som
              skett vad gäller migrationsströmmar och det minskande antalet
              personer med asylskäl som i dag kommer till landet enligt ansvariga
              myndigheter. Jag kan också konstatera detta förhållande utifrån
              såväl skrivelsen som översända årsberättelser från Migrationsverket
              och Utlänningsnämnden över den förändringsprocess som pågår och
              som på olika sätt försöker möta de nya problem som uppstår.
            </seg>
            <seg n="eea90a70">
              Denna förändringsprocess är också ett sätt att möta den kritik
              som Riksrevisionen och Statskontoret, men också socialförsäkringsutskottet,
              framfört vad gäller behovet av ökad flexibilitet och snabbare
              handläggning.
            </seg>
            <seg n="3d7d6d91">
              Jag kan även konstatera att regeringen gett uppdrag till Migrationsverket
              om åtgärder för att möta och föreslå åtgärder. Resultatet av förändringsarbetet
              har redan kunnat konstateras, och mera kan vi vänta i takt med
              att personalen utbildas på ett bredare sätt.
            </seg>
            <seg n="e13ab761">
              Vidare kan jag konstatera att en rad förslag är under beredning
              i Regeringskansliet och förväntas till riksdagen under året men
              även under 2006. Det kanske mest uppmärksammade är förslaget om
              en ny instans- och processordning. En lagrådsremiss har nyligen
              förelagts i vilken en förändring av utlänningslagen ska skapa
              förutsättningar för handläggning av asylärenden inom förvaltningsdomstol
              med möjlighet till överprövning i Kammarrätten i Helsingfors.
              Genom förslaget ska Utlänningsnämnden läggas ned och en ökad rättssäkerhet
              skapas. Detta sker bland annat genom ökad öppenhet, men också
              genom att tydliggöra och förstärka vad gäller skyddsskäl vid domstolens
              prövning.
            </seg>
            <seg n="ace38862">
              Reformen är den kanske största satsningen någonsin inom politikområdet
              och ska möta de krav som riksdagen ställt på ökad rättssäkerhet
              samt tydlighet och öppenhet i processordningen. Vi får för utskottets
              del anledning att återkomma i denna fråga under sommaren och i
              kammaren efter sommaruppehållet. Budgetmässigt har ca 1,2 miljarder
              kronor anslagits under 20052006 för att kunna genomföra reformen.
              Härutöver finns, som tidigare sagts, ett antal propositioner aviserade,
              vilka nu bereds i Regeringskansliet och kommer att behandlas under
              året.
            </seg>
            <seg n="2cfe9a40">
              Genom de aviserade propositionerna kan konstateras att en rad
              av de förslag till åtgärder som finns i reservationerna kommer
              att bli föremål för behandling i denna kammare vid senare tillfällen,
              och vår debatt på dessa områden bör därför, som utskottet föreslår,
              anstå till dess.
            </seg>
            <seg n="a34c07e9">
              Fru talman! Jag ska i övrigt försöka att bemöta några de reservationer
              som föreligger i betänkandet. För tids vinnande ska jag dock inte
              enskilt besvara alla 80 reservationer som föreligger utan hänvisar
              i stycken till mitt anförande i övrigt.
            </seg>
            <seg n="2f863d7b">
              I reservation nr 3 vill Miljöpartiet ha en kommission för att
              se över svensk flyktingpolitik. Få frågor har väl fått en sådan
              hantering och genomlysning som asyl- och flyktingpolitiken. Även
              om partierna här i kammaren inte har exakt samma uppfattning,
              vilket klart framgår av 80 reservationer med olika politiska konstellationer,
              finns en grundläggande gemensam syn på värdet av den svenska asyl-
              och flyktingpolitiken.
            </seg>
            <seg n="4bc933b7">
              Jag tvingas se en rad av dessa reservationer som en del i den
              politiska retorik som just nu finns inom den svenska politiken
              och som mer handlar om den polarisering som alltid föregår ett
              valår.
            </seg>
            <seg n="0d8253ed">
              Sveriges hållning inom EU såsom pådrivande för en generös asylpolitik
              markeras i en rad reservationer. Jag kan konstatera, liksom utskottet
              har informerats om, att Sverige intagit en mycket aktiv roll i
              arbetet för en generös och offensiv politik inom ramen för Europasamarbetet.
            </seg>
            <seg n="8b65a95c">
              Jag kan även konstatera att det i flera av Europas länder finns
              en debatt där man eftersträvar en betydligt skärpt hållning i
              asyl- och flyktingfrågor. För svensk del kan vi bara titta på
              våra grannländers nationella debatter.
            </seg>
            <seg n="cb2db9a5">
              Frågan om en ökad migration via arbetskraftsinvandring för att
              möta de förändrade strömningar som finns, men också för att möta
              framtida nationella behov, har lyfts fram i några reservationer.
              En kommitté arbetar just nu under ledning av förra vice statsministern
              Lena Hjelm Wallén för att under 2006 framlägga förslag inom området.
              Utan att föregripa denna kommittés arbete kan jag såsom en av
              två ledamöter från socialförsäkringsutskottet i kommittén konstatera
              att arbetskraftsinvandringsfrågan har en rad dimensioner som på
              inget sätt är lätta att hantera.
            </seg>
            <seg n="b72acdc3">
              I detta sammanhang vill jag även belysa asylsökandes rätt att
              arbeta inom ramen för handläggningstiden. Få av de asylsökande
              utnyttjar i dag rätten till undantag från kravet på arbetstillstånd.
              Arbetsmarknadsläget är kanske inte av det slaget just nu att det
              står öppet för asylsökande. Likaså tycks arbetsgivares vilja att
              anställa under kortare perioder vara begränsat.
            </seg>
            <seg n="50a934a1">
              Frågan om skyddsbehov och humanitära skäl har jag belyst i min
              inledning. Jag hänvisade då till den beredning som nu sker inom
              ramen för den så kallade Nipuprocessen. Jag vill därför för eventuella
              svar på reservationer hänvisa till detta resonemang. En lagrådsremiss
              har som tidigare nämnts lagts fram, och i denna görs en rad förtydliganden
              för att stärka frågan om skyddsbehov och även lyfta fram barnens
              speciella roll i asylprocessen.
            </seg>
            <seg n="ea81e543">
              Många reservationer tar upp situationen för de asylsökande under
              handläggningstiden. Detta gäller organiserad verksamhet, skolgång,
              sjukvård, boende, ersättning samt ersättning till kommunerna med
              mera.
            </seg>
            <seg n="c2123831">
              På flera av dessa områden har förhandlingar förts med Kommun-
              och Landstingsförbunden där överenskommelser om ersättning liksom
              formerna för densamma har träffats. I vissa stycken styr dock
              kommunerna utifrån självbestämmanderätten över hur viss verksamhet
              ska bedrivas.
            </seg>
            <seg n="31c4c665">
              Regeringen har inom delar av de i reservationerna upptagna frågorna
              uppdragit åt Migrationsverket att se över frågorna och återkomma
              till regeringen för utifrån detta vidta erforderliga åtgärder.
            </seg>
            <seg n="027eb97a">
              Fru talman! Jag vill avslutningsvis beröra de reservationer som
              gäller frågan om de så kallade apatiska barnen. Inom utskottet
              har frågan hanterats vid ett antal tillfällen. Utskottet har kallat
              till sig såväl regeringen, regeringens speciella samordnare, Migrationsverket,
              Utlänningsnämnden som företrädare för professionen, det vill säga
              läkare, psykologer med flera.
            </seg>
            <seg n="b3bddb3e">
              Härutöver har ledamöter haft kontakter med frivilligorganisationer
              och företrädare för de berörda barnen liksom barnen och deras
              föräldrar.
            </seg>
            <seg n="26b464c0">
              Det är många gånger svåra situationer som vi möts av. Men det
              finns också en stor vilsenhet bland de många som haft synpunkter
              på vård, rehabilitering och vidare åtgärder för att motverka att
              barn hamnar i situationer som leder till apatiskt tillstånd.
            </seg>
            <seg n="355a673a">
              Det är därför av stort värde att, som i dag sker, en noggrann
              bedömning redan inledningsvis görs hos Migrationsverket av hälsotillståndet
              hos barnen men också hos vuxna. Detta görs för att kunna göra
              en bedömning vårdbehov för att härigenom förebygga ohälsa.
            </seg>
            <seg n="4b47647f">
              Regeringens speciella samordnare har en viktig uppgift att kartlägga
              och klarlägga för att utgöra ett stöd till bland annat vårdgivare.
              En första forskningsstudie kommer att presenteras inom det snaraste.
              Jag beklagar vissa organisationers och partiers agerande för att
              misskreditera samordnarens arbete. Detta agerande kan knappast
              vara ett stöd i en viktig process som ska utgöra ett stöd till
              framför allt barnen.
            </seg>
            <seg n="2455439b">
              Riksdagen har i uppdrag att tillse att en lagstiftning finns
              och att ansvariga myndigheter utifrån denna fattar erforderliga
              beslut. Riksdagen och dess ledamöter kan knappast ikläda sig rollen
              att pröva varje ärende, utan måste tillse att rättssäkerhet tillämpas
              genom den myndighetsutövning som finns.
            </seg>
            <seg n="9eded39a">
              När enskilda ärenden lyfts fram för riksdagens ledamöter i medierna
              och på annat sätt kan ingen undgå att beröras. Utskottet säger
              i sitt betänkande att utskottet känner stark oro för de apatiska
              barn som utan tvivel befinner sig i en mycket svår situation.
            </seg>
            <seg n="139e44f6">
              Utskottet kan också konstatera via beslut från Utlänningsnämnden
              att graden av sjuklighet i de ärenden som behandlats i nämnden
              varit varierande. Av detta framgår att det kan vara svårt att
              göra generella ställningstaganden. Varje ärende måste såväl för
              att klara en rättssäker prövning för den enskilde som för att
              utgöra ett stöd för den enskilde och dennes familj liksom för
              vårdande instanser prövas utifrån den speciella situationen.
            </seg>
            <seg n="28afc553">
              Ett generellt beslut, oavsett var ribban än läggs, löper risk
              att skapa en rättosäkerhet och ett tryck mot många barn som på
              inget sätt kan anses humant.
            </seg>
            <seg n="ab01536a">
              Jag har respekt för dem som tar ställning för barnen och den
              många gånger mycket svåra situation dessa befinner sig i. Jag
              konstaterar dock att ansvariga myndigheter ser på varje enskilt
              ärende med såväl humanitära aspekter som rättssäkerhetsaspekter.
            </seg>
            <seg n="d1783c2c">
              Ett kollektivt beslut i enlighet med reservation nr 54 löper
              risk att bortse från båda dessa grunder.
            </seg>
            <seg n="917cc06c">
              Även om professionen är oense i frågan om behandlingsform för
              de berörda barnen eller i vilken mån automatiskt uppehållstillstånd
              skulle tillämpas är det av största vikt att barnen erhåller den
              vård som erfordras såväl medicinskt som via psykiatrin.
            </seg>
            <seg n="81ab9b88">
              En utskottsmajoritet ser därför att en prövning i det enskilda
              ärendet utifrån rättssäkerhet, innefattande bedömning av sjuklighet
              eller den sammantagna bedömning som erfordras, är viktigare för
              berörda barn och övriga 10 000 barn i asylprocessen än en rättsosäker
              amnesti.
            </seg>
            <seg n="d4817a22">
              Fru talman! Jag vill än en gång yrka bifall till utskottets förslag
              i betänkandet och avslag på reservationerna.
            </seg>
          </u>
          <note n="d53924f1">
            I detta anförande instämde Cinnika Beiming, Mona Berglund Nilsson,
            Tomas Eneroth, Lars U Granberg, Maria Hassan, Anita Johansson,
            Anita Jönsson, Yilmaz Kerimo, Lennart Klockare, Kurt Kvarnström,
            Yoomi Renström, Britta Rådström, Per-Olof Svensson, Anneli Särnblad
            och Mariann Ytterberg (alla s).
          </note>
          <note type="speaker" n="5fa273a5">
            Anf. 12 BIRGITTA CARLSSON (c) replik:
          </note>
          <u who="birgitta_carlsson_996489" xml:id="i-a4821a2c0ff592ef-1" n="eea2398b">
            <seg n="6a26ca9d">
              Fru talman! Jag har några frågor till Göte Wahlström. Påverkas
              inte Socialdemokraterna på något sätt av den massiva kampanj som
              förts och den massiva kritik som ändå har lyfts fram från så många
              viktiga organisationer som verkligen arbetar för barns bästa i
              vårt land? Både Rädda Barnen och Röda Korset har gjort allt vad
              de kan. Jag menar att det också gäller den samlade kristenheten
              som verkligen jobbar för barns bästa i vårt land. Trots detta
              är man inte alls beredd att diskutera frågan om att verkligen
              göra ett undantag, eller rättare sagt att verkligen beakta humanitära
              skäl när det gäller bedömningen av de här apatiska barnens tillstånd
              i vårt land.
            </seg>
            <seg n="f482ac30">
              Jag läste upp vad som står i barnkonventionen: Barnets bästa
              ska alltid komma i främsta rummet. Kan man prata om att man låter
              barnets bästa komma i främsta rummet när man låter tre av fyra
              barn utvisas från vårt land? Vi vet att till exempel en mamma
              och en pojke som var apatisk utvisades och tillbringade första
              natten under bar himmel, och i fortsättningen bor de i ett garage.
              Är det human invandrar- och flyktingpolitik när vi behandlar människor
              på det sättet?
            </seg>
            <seg n="95e0918e">
              Frågan om familjesplittring tog jag också upp i mitt anförande.
              Man utvisar ett par som har varit gifta sedan 1997, mamman till
              ett land och pappan och den fyraåriga dottern till ett annat land.
              Är det verkligen att se till barnets bästa i en sådan familjesituation?
            </seg>
          </u>
          <note type="speaker" n="51234cf7">
            Anf. 13 GÖTE WAHLSTRÖM (s) replik:
          </note>
          <u who="gote_wahlstrom_662c3b" xml:id="i-8a64e6c9ebef4127-0" n="8ae0688e">
            <seg n="fb1cf755">
              Fru talman! Birgitta Carlsson och övriga partiföreträdare har
              lyft fram en något aggressiv hållning mot att vi som nu företräder
              en majoritet i utskottet skulle inta en inhuman och hård hållning
              i dessa frågor. Till er vill jag säga att vi inte har det. Vi
              har en mycket human inställning och är väldigt lyhörda för de
              organisationer som på olika sätt agerar och aktiverar sig i de
              här frågorna.
            </seg>
            <seg n="cd932ada">
              När vi lyssnar med Rädda Barnen och läser vad Röda Korset säger,
              Birgitta Carlsson, är det inte en generell amnesti och kollektiva
              beslut man eftersträvar, utan man vill ha enskilda bedömningar
              i de ärenden som ska behandlas. Att man har synpunkter på Migrationsverkets
              och Utlänningsnämndens agerande och beslutstagande må vara en
              annan sak, men de är inte för det förslag som framförs i den reservation
              som bland annat Birgitta Carlssons parti står bakom om kollektiva
              beslut i frågor som berör just dessa barn.
            </seg>
            <seg n="6b880160">
              När det gäller familjesplittringen ska vi naturligtvis på alla
              sätt verka för att familjesplittring inte uppstår. Jag vet, med
              erfarenhet av de kontakter jag har med ansvariga myndigheter,
              att man agerar på så vis. Men det kan uppstå tillfällen där man
              också sätter barnets bästa i centrum och likväl får en situation
              där föräldrar och kanske också familjer i övrigt vid vissa tillfällen
              hamnar på olika platser. Men utgångspunkten är att familjesplittring
              inte ska vara gällande i sammanhanget.
            </seg>
          </u>
          <note type="speaker" n="408ee440">
            Anf. 14 BIRGITTA CARLSSON (c) replik:
          </note>
          <u who="birgitta_carlsson_996489" xml:id="i-a4821a2c0ff592ef-2" n="eea2398b">
            <seg n="e868b959">
              Fru talman! Jag trodde att Göte Wahlström hade läst vår reservation.
              Det står ingenting om att vi skulle bunta ihop alla och göra en
              kollektiv bedömning. Det står inte någonstans. Man skulle bedöma
              vilka barn som lider av depressiv devitalisering, och en expertgrupp
              som har den rätta kompetensen för det skulle göra den bedömningen.
              Vi politiker har inte alltid den kunskapen och den bredden att
              vi vet exakt hur de här barnen fungerar. Jag tycker att det är
              att försöka svartmåla vår reservation att säga att vi bara vill
              bunta ihop och kollektivt ge amnesti för dessa personer. Det är
              inte det vi pratar om.
            </seg>
            <seg n="88171601">
              Sedan var det frågan om familjesplittringen. Pappan har uttryckt
              sin djupa oro, och kvinnan har mått väldigt dåligt och varit intagen
              på sjukhus ett par gånger. Trots detta skickar man en människa
              till ett land där man vet att det är svårt att få ut passhandlingar.
              De har varit gifta sedan 1997. Jag skäms över att vi i Sverige
              hanterar människor på det sättet.
            </seg>
            <seg n="699ea5bb">
              Flera personer som stod den här familjen nära i samhället hemma
              i min valkrets har ringt och varit mycket bekymrade och oroliga
              över att vi i Sverige hanterar människor på detta sätt. Det är
              en familj som har fungerat hyggligt bra tillsammans men där sjukdom
              också har förekommit. Vi bara skickar ut människor utan att ha
              den samlade bilden. Jag känner stor besvikelse över att vi gör
              på det sättet.
            </seg>
          </u>
          <note type="speaker" n="0133d13e">
            Anf. 15 GÖTE WAHLSTRÖM (s) replik:
          </note>
          <u who="gote_wahlstrom_662c3b" xml:id="i-8a64e6c9ebef4127-1" n="8ae0688e">
            <seg n="c0bf15a6">
              Fru talman! Jag kan omöjligen gå in i enskilda ärenden, utan
              jag får hänvisa Birgitta Carlsson till att ta kontakt med den
              beslutande myndighet som har haft handläggningen av det ärende
              som hon själv åberopar. Jag har försökt göra en beskrivning av
              hur man med politiska medel utifrån lagstiftningen kan se på frågeställningarna.
            </seg>
            <seg n="9364a408">
              När det gäller att läsa reservationen från Birgitta Carlsson
              och hennes parti och ytterligare fyra partier är det på inget
              sätt en ny fråga för utskottet. Frågeställningen dök upp i samband
              med en diskussion om ett eventuellt utskottsinitiativ ett utskottsinitiativ
              som man sade sig vilja söka ett brett stöd för utan att söka kontakt
              med socialdemokratin.
            </seg>
            <seg n="c053052a">
              Däremot kan vi konstatera att även om Birgitta Carlsson säger
              att det är individuell prövning, handlar det om att göra en prövning
              och konstatera att en viss diagnos för ett visst antal människor
              skulle vara avgörande för om de ska få stanna. Då är det ett kollektivt
              beslut som man förordar i samband med denna reservation.
            </seg>
            <seg n="222214e6">
              Vi ser, liksom Röda Korset, Rädda Barnen och andra organisationer,
              inte det riktiga i den handläggningen, utan vi ser individuell
              prövning utifrån individens specifika förhållanden. Det är det
              som vi tycker är det avgörande förhållandet för att få en rättssäker
              process.
            </seg>
          </u>
          <note type="speaker" n="76265ac5">
            Anf. 16 SVEN BRUS (kd) replik:
          </note>
          <u who="sven_brus_b4c1bc" xml:id="i-31feba9e7580d472-1" n="ab9a5565">
            <seg n="2a408e75">
              Fru talman! Göte Wahlström är ansvarig för de här frågorna i
              utskottet, för asylpolitiken, och jag kan inte tänka mig annat
              än att han har både tagit del av kyrkornas upprop och på sin egen
              kammare reflekterat över innehållet. Det hoppas jag verkligen.
              Jag skulle ändå vilja ställa en övergripande fråga.
            </seg>
            <seg n="c0bcf850">
              Det som nu kommer till uttryck i detta upprop stöds av kyrkor
              och samfund, av det muslimska riksförbundet, en rad organisationer,
              en stor facklig organisation och också en hel del av Göte Wahlströms
              egna partikamrater och organisationer. Jag läste i tidningen Dagen
              i dag att bland annat Norrbottensdistriktet i Broderskapsrörelsen
              ställer sig bakom det här.
            </seg>
            <seg n="1fdba6ee">
              Jag måste fråga Göte Wahlström: Vad väcker detta för reflexioner?
              Det här är kanske en av de mest massiva opinionsyttringar som
              vi har varit med om i Sverige på väldigt lång tid. Säger inte
              detta Göte Wahlström någonting om att den här politiken är i allvarlig
              kris? Borde det inte leda till en fundering, om det är någonting
              som i grunden är fel i den politik som vi för i dag? Det skulle
              jag vilja att Göte Wahlström reflekterade över en liten stund.
            </seg>
          </u>
          <note type="speaker" n="427b8364">
            Anf. 17 GÖTE WAHLSTRÖM (s) replik:
          </note>
          <u who="gote_wahlstrom_662c3b" xml:id="i-8a64e6c9ebef4127-2" n="8ae0688e">
            <seg n="e48616e7">
              Fru talman! Jag uttryckte i mitt anförande, Sven Brus, att jag
              och socialdemokratin, precis som alla andra, berörs av den här
              debatten och den situation som familjerna men framför allt barnen
              befinner sig i när det gäller att vara på flykt. Det innebär också
              att jag i lika stor utsträckning, kanske i större utsträckning
              än Sven Brus, är ute och pratar med organisationerna. Även om
              vi är ett större parti är det naturligtvis svårt att komma ut
              på alla platser i landet och föra en diskussion. Men i en breddad
              diskussion upplever jag att man får en förståelse för problematiken
              och inser vilken problematik det är att handlägga frågor av det
              här slaget som inte på något sätt är enkla.
            </seg>
            <seg n="3f81a69e">
              Jag konstaterar bara av Sven Brus tidigare inlägg och anförande
              i den här debatten att han säger att myndigheter ofta har brister
              i sina utredningar, att det har blivit en hårdnande praxis och
              en hårdnande tolkning. Då ställer jag mig frågan: Var hämtar Sven
              Brus sitt faktaunderlag för att uttala sig på det här viset gentemot
              de flera tusen anställda som finns i Migrationsverket och Utlänningsnämnden?
              Sven Brus har ju god insyn i Migrationsverkets arbete och har
              möjlighet att påverka det genom kontakter och genom sin funktion
              som riksdagsledamot och nära ansvarig i migrationsfrågor. Vilket
              belägg har han för att det finns så mycket brister i handläggningen
              utan att själv agera utifrån den position han själv befinner sig
              i?
            </seg>
          </u>
          <note type="speaker" n="885da91b">
            Anf. 18 SVEN BRUS (kd) replik:
          </note>
          <u who="sven_brus_b4c1bc" xml:id="i-31feba9e7580d472-2" n="ab9a5565">
            <seg n="8c4fdb16">
              Fru talman! Jag har inte för ett ögonblick, varken i denna talarstol
              eller i andra sammanhang, kritiserat tjänstemännen i utlänningsmyndigheterna.
              De utför det uppdrag de ska göra, oftast på ett mycket bra sätt.
              Det jag kritiserar är den politik som ligger till grund för deras
              agerande.
            </seg>
            <seg n="7aaadfb6">
              Göte Wahlström menar tydligen att om man bara går ut till organisationerna
              och förklarar hur det verkligen ligger till så förstår de. Den
              iakttagelsen får stå för Göte Wahlström. Jag har inte upplevt
              att jag har mött någon större förståelse för den politik vi för,
              utan tvärtom växer ju opinionen och vreden, inte minst genom det
              här uppropet, som vi talar om nu.
            </seg>
            <seg n="3df4287d">
              Sedan upprepar Göte Wahlström gång på gång det här om ett kollektivt
              beslut om barnen och att detta som vi föreslår i reservation 54
              egentligen inte skulle vara vad organisationen önskar. Då ska
              jag bara läsa vad som står i det papper som varje riksdagsledamot
              förmodligen har fått på trappan till huset i dag. Där säger Rädda
              Barnen att de apatiska barnen behöver politiker som vågar följa
              sin egen övertygelse. Det står: Därför kräver vi att du som riksdagsledamot
              sätter press på regeringen och har barnens bästa för ögonen när
              frågan avgörs i dagens omröstning. Om viljan finns kan du agera
              här och nu.
            </seg>
            <seg n="607ecf9a">
              Jag upplever inte att Rädda Barnen har någon större förståelse
              för den synpunkt som Göte Wahlström står bakom.
            </seg>
          </u>
          <note type="speaker" n="3b703473">
            Anf. 19 GÖTE WAHLSTRÖM (s) replik:
          </note>
          <u who="gote_wahlstrom_662c3b" xml:id="i-8a64e6c9ebef4127-3" n="8ae0688e">
            <seg n="a163b1a8">
              Fru talman! Jag hörde på inget sätt i den uppläsning som Sven
              Brus här gjorde att Rädda Barnen ställer upp på den reservation
              som man förelägger från de fem partierna. Däremot har man en kritik
              mot de beslut som fattas i många enskilda ärenden, och det är
              en helt annan sak.
            </seg>
            <seg n="0489c5f0">
              Sven Brus sade att han inte i denna talarstol har tagit ställning
              och kritiserat tjänstemännen, men det var precis det jag lyssnade
              in. Vi får väl läsa i protokollet vad som står, men jag tycker
              mig ordagrant ha tagit upp vad Sven Brus sade.
            </seg>
            <seg n="982212c8">
              Myndigheter har ofta brister i sina utredningar. Då är det inte
              de politiska besluten utan handläggande tjänstemän man kritiserar
              med den typen av uttalanden. Då är man inne på just det område
              som jag försökte belysa i mitt förra replikskifte, och det tycker
              jag är olyckligt. Men låt oss titta i protokollet och se vad där
              står, om så skulle vara fallet.
            </seg>
            <seg n="d2781c73">
              I mina kontakter med Migrationsverkets handläggare och Utlänningsnämndens
              tjänstemän upplever jag att det är seriöst arbetande människor
              som tar väldigt mycket hänsyn till den situation som människor
              befinner sig i, och utifrån den rollen i olika ställningstaganden
              får de avgöra på vilket sätt man ska följa den svenska lagstiftningen,
              om det ska bli ett bifall respektive ett avslag när det gäller
              rätten till uppehållstillstånd. Jag tycker att det är en riktig
              väg att låta dem fortsätta med det arbetet intill dess att vi
              får den process som vi alla har eftersträvat i form av en ny instans-
              och processordning från årsskiftet 2006.
            </seg>
          </u>
          <note type="speaker" n="a1aced5b">
            Anf. 20 GUSTAV FRIDOLIN (mp) replik:
          </note>
          <u who="gustav_fridolin_76f0ba" xml:id="i-c6af2485d6b6b0c0-1" n="8ffd5c09">
            <seg n="d196bc26">
              Fru talman! Jag har först en liten korrigering. Jag yrkar givetvis
              bifall till reservation 46 och ingenting annat.
            </seg>
            <seg n="3e47e6fe">
              Människan är en ganska fantastisk varelse. Vi kan sitta och stirra
              rätt in i en vit vägg och hävda att den är svart, och hävdar vi
              det tillräckligt länge och upprepar det tillräckligt många gånger
              tror vi tydligen själva på det. Jag tror fortfarande att det är
              ganska svårt att få andra att tro på det.
            </seg>
            <seg n="4ae779f6">
              Göte Wahlström säger att varje enskilt ärende när det gäller
              de apatiska barnen handläggs på det sätt som behövs. Att man kollar
              upp allting, att man får all bakgrund och att man sedan fattar
              ett rimligt avvägt beslut.
            </seg>
            <seg n="32345375">
              Tre fjärdedelar av de beslut som kommit vad gäller apatiska barn
              har slutat i att apatiska barn har flugits ut ur vårt land eller
              åtminstone fått ett avvisningsbeslut. Jag tycker inte att det
              är att ta tillräcklig hänsyn till barnens bästa. Jag tycker inte
              att det är att man har tittat tillräckligt väl i det enskilda
              ärendet.
            </seg>
            <seg n="ebec7940">
              Jag hade en fråga till Göte Wahlström. Den kan möjligen låta
              privat, men den har faktiskt med argumentationen att göra. Jag
              vet inte jag frågar av ren nyfikenhet: Är Göte Wahlström förälder?
            </seg>
          </u>
          <note type="speaker" n="1032fd2a">
            Anf. 21 GÖTE WAHLSTRÖM (s) replik:
          </note>
          <u who="gote_wahlstrom_662c3b" xml:id="i-8a64e6c9ebef4127-4" n="8ae0688e">
            <seg n="45af1d12">
              Fru talman! Jag brukar vara lyhörd för Gustav Fridolin och lyssna
              på vad han säger, men jag lyckades faktiskt inte höra den sista
              frågeställningen, varför jag ber att han återkommer i nästa replikskifte.
            </seg>
            <seg n="b0d97320">
              När det gäller Miljöpartiets agerande i dessa frågor blev jag
              lite bekymrad under gårdagen. Jag brukar lyssna in och tycka att
              det är bra att se de gröna frågorna lyftas fram på ett offensivt
              sätt, inte minst av Gustav Fridolin. Men i ett elektroniskt brev
              till riksdagsledamöterna går han ut och försöker skrämma till
              en annan uppfattning genom att lägga ansvarstagande på riksdagsledamöterna
              på ett sätt som vi kanske inte känner igen från tidigare debatter.
              Och när man här i kammaren pratar om att personer blir avrättade
              av den svenska flyktingpolitiken och så vidare tycker jag att
              man har passerat gränsen för vad som är anständigt. Jag måste
              ställa mig frågan: Är det Miljöpartiets totala hållning, det som
              har framförts via Gustav Fridolin? Ibland är det underskrivet
              av honom själv, men ibland är det också det från Miljöpartiets
              sida. Är det Miljöpartiets hållning att människor i dag i Sverige
              blir avrättade av den svenska flyktingpolitiken? Jag måste ställa
              den frågan, och så ber jag Gustav Fridolin att återkomma med den
              frågeställning som han hade alldeles nyss.
            </seg>
          </u>
          <note type="speaker" n="c4482abd">
            Anf. 22 GUSTAV FRIDOLIN (mp) replik:
          </note>
          <u who="gustav_fridolin_76f0ba" xml:id="i-c6af2485d6b6b0c0-2" n="8ffd5c09">
            <seg n="f381c767">
              Fru talman! Jag sade i mitt anförande: Förr eller senare kommer
              vi att få se hur ett av de här svårt sjuka barnen har puttats
              över den gräns där det inte längre kan återställas eller där barnets
              liv har släckts innan det ens har börjat. Då är de avrättade av
              en inhuman flyktingpolitik, och i den flyktingpolitiken menar
              jag att vi alla riksdagsledamöter har ett enskilt ansvar. Det
              var det jag skrev i ett mejl i går. Den som vill läsa mejlet kan
              gå in på vår hemsida och göra det.
            </seg>
            <seg n="9d6c6363">
              Jag skrev till alla dem som är med i ett parti som i dag har
              tänkt avslå begäran om att man ska utarbeta en förordning som
              ger de apatiska barnen rätt att stanna. Jag upplyser dem om att
              jag anser att de faktiskt har ett personligt ansvar för det beslut
              de fattar. Och jag tycker att ni, när ni fattar det, ska tänka
              på ett av de barnen som står er nära, för det är samma barn. Det
              är samma sorts barn. Det finns ingen skillnad på de barnen som
              står er nära och de barnen vi i dag fattar beslut om.
            </seg>
            <seg n="29dbb336">
              Den fråga jag ställde till Göte var om han var förälder. Nu kan
              vi inte ha en ordväxling här, men hela bakgrunden handlar ju om
              det. Man hör den socialdemokratiska argumentationen mot att vi
              ska fatta ett sådant beslut i dag. Man pratar om att det är en
              humanitär katastrof. Göte Wahlström sade att man sätter ett väldigt
              hårt tryck mot många barn. Det andas en idé om att barn ska kunna
              fösas in i den här sjukdomen, att föräldrar ska kunna utnyttja
              sina barn så att de uppnår symptom som gör att de sedan kan stanna.
              Jag tror inte att det finns någon förälder i världen som stämmer
              in i den bilden att föräldrar kan utnyttja sina barn på det sättet.
              Och jag tycker att det förhållningssättet borde lämnas utanför
              riksdagens kammare, att man säger att föräldrar just från andra
              länder minsann kan komma att utnyttja sina barn till att få uppehållstillstånd
              i Sverige och att vi därför inte ska ge de barn som i dag ligger
              sjuka, devitaliserade och apatiska rätt att stanna i Sverige.
              Jag förstår inte hur det kan vara en humanitär katastrof att låta
              barn stanna men tydligen humanitärt acceptabelt att utvisa dem
              till de länder där de har fått sina trauman.
            </seg>
          </u>
          <note type="speaker" n="4ebedbc1">
            Anf. 23 GÖTE WAHLSTRÖM (s) replik:
          </note>
          <u who="gote_wahlstrom_662c3b" xml:id="i-8a64e6c9ebef4127-5" n="8ae0688e">
            <seg n="d354c979">
              Fru talman! I det brev som jag nyligen åberopade från Gustav
              Fridolin som har gått ut till riksdagsledamöterna inom socialdemokratin
              och Moderaterna tas det upp, på samma sätt som Gustav Fridolin
              gjorde i sitt anförande tidigare, att personers och ledamöters
              argumentation har byggt på att barn skulle simulera i situationen
              av apati.
            </seg>
            <seg n="85295793">
              När vi hade utskottets utfrågning kunde vi konstatera att vi
              fick en god information om den situation som barnen befann sig
              i, att det inte var möjligt att simulera den här sjukdomsbilden
              på det sätt som Gustav Fridolin ibland framför att andra skulle
              ha kunnat åberopa.
            </seg>
            <seg n="0ce10cd9">
              Jag lyssnar på Gustav Fridolin. Det är snart bara Gustav Fridolin
              själv som går ut och talar i dessa termer. Det gör det naturligtvis
              bekymmersamt därför att genom att man torgför det här blir man
              själv den som försöker att uttrycka att så skulle kunna vara fallet.
              Jag tror att vi alla här i övrigt dementerar just det påståendet
              att människor skulle simulera den här sjukdomsbilden. Det är naturligtvis
              bekymmersamt, men det får stå för Gustav Fridolin att han själv
              går ut i brev till riksdagsledamöter och på annat sätt i medierna
              åberopar just det synsättet.
            </seg>
          </u>
          <note type="speaker" n="f6b43171">
            Anf. 24 KALLE LARSSON (v) replik:
          </note>
          <u who="kalle_larsson_517fba" xml:id="i-d5ec4f59a9dac525-1" n="c9e1b425">
            <seg n="09b7064d">
              Fru talman! Jag väntade lite med att begära ordet för replik.
              Jag ville lyssna på Göte Wahlström och på vad han sade för att
              kunna konstatera om det fanns någon verkan av de vädjanden och
              de förhoppningar som många ställer till socialdemokrater och moderater
              just nu. Men så kom det då ganska fort, uppläst ur ett tidigare
              skrivet manus: Jag vill yrka bifall till förslaget i betänkandet
              och avslag på samtliga reservationer.
            </seg>
            <seg n="162326c5">
              Så kan man ju göra. Skriva sina anföranden i förväg gör många
              av oss, och det är inget märkligt att vilja veta vad man ska säga.
              Men har Göte Wahlström tagit något som helst intryck av den diskussion
              som vi har försökt föra här? En del attacker är hårda. Jag har
              försökt att anslå en lite annan ton. Jag har försökt säga: Låt
              oss gräva ned stridsyxan. Låt oss försöka se bortom partitaktiserande
              vad det här egentligen handlar om.
            </seg>
            <seg n="7018fda5">
              Jag välkomnar att Göte Wahlström säger att tillståndet av depressiv
              devitalisering inte kan simuleras. Det är bra att vi är överens
              om det.
            </seg>
            <seg n="307510e7">
              Jag vill höra om den andra sak som experterna var överens om
              vid utskottets utfrågning också har nått fram till Göte Wahlström,
              nämligen att en början till tillfrisknande underlättas av att
              man får uppehållstillstånd. Jag tycker nämligen att det är de
              två variablerna, att man inte kan fejka och att man blir bättre
              om man får uppehållstillstånd, som är de avgörande som man behöver
              känna till för att ta ställning i den här i övrigt ganska komplicerade
              frågan. Därför vill jag veta om också Göte Wahlström håller med
              om det påpekandet, alltså att ett uppehållstillstånd är en viktig
              förutsättning för att man ska kunna börja bli frisk.
            </seg>
          </u>
          <note type="speaker" n="5f7baaa9">
            Anf. 25 GÖTE WAHLSTRÖM (s) replik:
          </note>
          <u who="gote_wahlstrom_662c3b" xml:id="i-8a64e6c9ebef4127-6" n="8ae0688e">
            <seg n="7c476f52">
              Fru talman! Först måste jag säga att jag blev häpen över ett
              av replikskiftena mellan Vänstern och Moderaterna tidigare. Kalle
              Larsson sade: s och det trogna stödpartiet Moderaterna.
            </seg>
            <seg n="b69be5fb">
              Det var intressant. Under gårdagen basunerades det ut att vårbudgeten,
              heltäckande på alla politiska områden, hade arbetats fram tillsammans
              av Socialdemokraterna, Vänsterpartiet och Miljöpartiet. Socialdemokraterna
              gick ut och kallade Moderaterna för kvinnofientliga. Dagen efter
              säger Kalle Larsson: s och det trogna stödpartiet Moderaterna.
              Det blir en något märklig debatt, kan jag tänka mig, för den som
              sitter och lyssnar av och följer det politiska skeendet i Sverige
              i stort.
            </seg>
            <seg n="77861cd6">
              När det gäller den frågeställning som Kalle Larsson tar upp är
              det vedertaget att människor som känner sig trygga också känner
              sig stabilare. Man har större möjligheter att ha ett liv med bättre
              hälsa än om man befinner sig i otrygghet. Det är så. Därför förstår
              jag helt naturligt att ett klart beslut i migrations- och asylpolitiken
              är bra och riktigt att få.
            </seg>
            <seg n="4f5eceba">
              Migrationsministern brukar ibland uttrycka det så att vi har
              haft en politik utan klar början och klar avslutning. Det har
              inneburit en problemställning som i sig har genererat ohälsa hos
              många som finns i processen. De förslag som vi har lagt fram på
              olika sätt för att försöka minimera det förhållandet har motarbetats
              av Vänsterpartiet, vilket naturligtvis är bekymmersamt.
            </seg>
          </u>
          <note type="speaker" n="271c9884">
            Anf. 26 KALLE LARSSON (v) replik:
          </note>
          <u who="kalle_larsson_517fba" xml:id="i-d5ec4f59a9dac525-2" n="c9e1b425">
            <seg n="f4b049e6">
              Fru talman! Eftersom Göte Wahlström väljer att ta upp ämnet kan
              jag bara konstatera att jag är glad att vi har fått fram en gemensam
              budgetöverenskommelse, att Vänsterpartiet där har fått genomslag
              för frågan om pengar till kvinnojourer men också pengar till sjukvård
              för asylsökande. Det är en viktig fråga i det sammanhang vi nu
              diskuterar. Jag är glad att vi fick fram löfte om mer pengar till
              kommunerna som kan innebära höjning av kvinnors löner. Jag är
              lite besviken på att vare sig socialdemokrater eller moderater
              ville penningsätta de summor som vi behövde. Men låt det vara
              passerat för tillfället. Nu är det flyktingpolitisk debatt.
            </seg>
            <seg n="ade8d7fb">
              Det var därför jag också nämnde inte i ett replikskifte utan
              i mitt anförande att Moderaterna är ett villigt stödparti till
              den socialdemokratiska flyktingpolitiken. Det syns nämligen ganska
              väl. Jag tror att de flesta ute bland allmänheten numera är medvetna
              om att det är så det ser ut. På område efter område av svensk
              flyktingpolitik är det socialdemokrater och moderater som utgör
              den järnaxel som upprätthåller en restriktiv politik. Vi har här
              i kammardebatten gett ett stort antal sådana exempel. Den som
              vill kan läsa protokollet och där se de exempel som jag gav.
            </seg>
            <seg n="77058ce5">
              Nu säger Göte Wahlström dels att tillståndet av apati inte kan
              simuleras, dels att det underlättar möjligheten att bli frisk
              om man får ett uppehållstillstånd. Då skulle det vara väldigt
              märkvärdigt om vi inte kunde ge barnen den möjligheten till tillfrisknande.
              Det är där som det mänskliga försvinner och hjärtat göms någonstans
              väldigt långt ned under kavajen.
            </seg>
            <seg n="22d99ceb">
              Låt mig avsluta med en kort fråga. Bakom påskuppropet står ett
              mycket stort antal organisationer. Många av dem har nämnts här
              tidigare. Kan Göte Wahlström ge exempel på ett par tre kanske
              fyra organisationer som stöder svensk flyktingpolitik av i dag?
              Vi har 80 reservationer i det här betänkandet. Inte ens det socialdemokratiska
              ungdomsförbundet står bakom regeringens politik. Kan Göte Wahlström
              hjälpa mig att hitta någon som gör det?
            </seg>
          </u>
          <note type="speaker" n="f156a059">
            Anf. 27 GÖTE WAHLSTRÖM (s) replik:
          </note>
          <u who="gote_wahlstrom_662c3b" xml:id="i-8a64e6c9ebef4127-7" n="8ae0688e">
            <seg n="83a4f5d9">
              Fru talman! Jag brukar uttrycka i dessa debatter att jag upplever
              att den svenska riksdagen har en ganska stor samsyn kring migration
              och asylpolitiken. På en rad delområden har vi olika uppfattningar,
              men när vi lyssnar in den internationella kompetensen, när vi
              lyssnar in UNHCR och andra organisationer ute i ett mer globalt
              perspektiv får vi signaler där man, precis som jag uttryckte i
              mitt inledningsanförande, talar om att Sverige är ett föregångsland
              på området.
            </seg>
            <seg n="adc6be34">
              Vi kan bara titta ut över vårt närområde i våra grannländer,
              där man har en helt annan debatt än vad vi har i Sverige. Jag
              vill faktiskt påstå att vi i grund och botten har en stor samsyn
              på det här politikområdet.
            </seg>
            <seg n="fc2c0976">
              Migration och asylpolitik är ju en del av många för att ett samhälle
              ska kunna fungera. För att kunna skapa en bred förankring för
              den politik som vi ska föra för att asylpolitiken ska kunna lyftas
              fram är det bra att känna den stabilitet som finns i form av den
              majoritet som under gårdagen arbetade fram en budget innebärande
              att man också finansierar de förändringar som Kalle Larsson här
              i sitt inledningsanförande talade så väl för när det gäller ny
              instans- och processordning. Det innebär också att jag känner
              en stolthet över att vi i Sverige kan föra den politik som vi
              för på det här komplicerade området och att vi ges utrymme till
              att under året och under hösten diskutera ytterligare förändringar
              i den riktning som vi alla här tillsammans har påtalat finns behov
              av för att få en öppnare och bättre migrations- och asylpolitik.
            </seg>
          </u>
          <note type="speaker" n="fa7a6d29">
            Anf. 28 ANNE-MARIE EKSTRÖM (fp) replik:
          </note>
          <u who="anne-marie_ekstrom_61d49c" xml:id="i-5855b87b7e611a00-3" n="611103ba">
            <seg n="625f1acf">
              Fru talman! De frågor som vi diskuterar i dag som handlar om
              migration och asylpolitik är frågor om liv och död och om människors
              framtid. När jag lyssnar på Göte Wahlström, särskilt den senaste
              repliken mot Kalle Larsson, säger han: Vi är glada för att vi
              har den asylpolitik som vi kan föra i dag.
            </seg>
            <seg n="12a2ecab">
              Då ställer jag mig frågan varför det är så många barn och människor
              som mår dåligt. Varför finns det barn i vårt svenska välfärdssamhälle
              som lägger sig ned och vänder sig bort från världen därför att
              de inte tror på livet längre?
            </seg>
            <seg n="a5929859">
              Jag vill gå lite vidare och fråga varför Migrationsverket har
              fått kritik av Riksrevisionen för att man inte har länderkunskap
              och inte följer upp de människor man skickar tillbaka. Man har
              tagit fram riktlinjer på Migrationsverket. Dem följer man inte.
              Om man gjorde det kanske vi skulle ha en betydligt bättre och
              humanare flyktingpolitik här i landet.
            </seg>
            <seg n="a88b7c7f">
              Tycker Göte Wahlström att den här tingens ordning är tillfredsställande?
            </seg>
          </u>
          <note type="speaker" n="37d1db06">
            Anf. 29 GÖTE WAHLSTRÖM (s) replik:
          </note>
          <u who="gote_wahlstrom_662c3b" xml:id="i-8a64e6c9ebef4127-8" n="8ae0688e">
            <seg n="573be583">
              Fru talman! Man kan naturligtvis önska mycket mer av de organisationer
              och myndigheter som vi har satt att förvalta ett viktigt politikområde,
              men till skillnad från Anne-Marie Ekström upplever jag att man
              väldigt seriöst på Migrationsverket och Utlänningsnämnden arbetar
              med dessa frågor. I kontakter med Migrationsverkets anläggningar
              och handläggare upplever jag att det är seriöst arbetande människor.
              Det är inte så, som Anne-Marie Ekström framförde i sitt inledningsanförande,
              att man inte gör något.
            </seg>
            <seg n="f529c9cd">
              Vi fick tillsammans Anne-Marie Ekström och jag i samband med
              en konferens för inte alltför länge sedan en signal från barn-
              och ungdomspsykiatrin i Borås om hur mycket tid som avsätts på
              just denna grupp av barn. Man kan inte säga att det inte görs
              något. Det görs väldigt mycket, men det skulle säkert kunna göras
              mer.
            </seg>
            <seg n="d09b99fb">
              Vi kan se, precis som jag sade i mitt inledningsanförande, att
              regeringen har gett en rad uppdrag åt Migrationsverket att se
              över och förändra. Vi kan också se hur det kommer propositioner
              med förslag om lagförändringar under hösten för att just utveckla
              och bygga vidare.
            </seg>
            <seg n="61211926">
              Vi vet också, inom ramen för det som vi nu diskuterar en ny instans-
              och processordning hur mycket som behöver förändras i första instans,
              det vill säga inom Migrationsverket, för att vi ska kunna få en
              kedja och en lagstiftning som fungerar och en öppen och rättssäker
              prövning.
            </seg>
            <seg n="60b5cf65">
              Vi borde vara överens om att det händer mycket och att vi har
              myndigheter som aktivt arbetar med frågeställningarna.
            </seg>
          </u>
          <note type="speaker" n="ec1964d1">
            Anf. 30 ANNE-MARIE EKSTRÖM (fp) replik:
          </note>
          <u who="anne-marie_ekstrom_61d49c" xml:id="i-5855b87b7e611a00-4" n="611103ba">
            <seg n="613d0930">
              Fru talman! Det är vackra ord. Jag hoppas att Göte Wahlström
              är nöjd och stolt över det som han framför. Visst är det bra att
              det händer saker.
            </seg>
            <seg n="cb5f3f09">
              Jag vet att barnpsykiatrin i Borås gör ett fantastiskt jobb för
              att rätta till de problem som regeringen bidrar till. Jag tror
              också att de som jobbar på migrationsmyndigheterna gör så gott
              de kan efter de förutsättningar de har fått av regeringen.
            </seg>
            <seg n="3b1f5f2f">
              Göte Wahlström sade i sitt huvudanförande att personalen utbildas,
              att man håller på att förbättra processen och att man har konstaterat
              alla fel som har funnits. Det är jättebra. Det måste till. Men
              det hjälper inte de människor som finns i asylprocessen i dag.
              Man måste komma ihåg att det finns en dåtid, nutid och framtid.
              Framtiden kan bli bra. Det gör vi gemensamt genom en ny instans-
              och processordning.
            </seg>
            <seg n="bc5a90aa">
              De barn och vuxna asylsökande som har funnits i en dåtid mår
              i nutid fruktansvärt dåligt. Det måste man kunna rätta till på
              något vis. Det är regeringen som har sett till att människorna
              mår så dåligt. Man har då ansvar att se till inte att man skickar
              tillbaka dem snabbt och dumpar dem varsomhelst ute i världen,
              att de får en värdig framtid och trygghet i vårt land.
            </seg>
          </u>
          <note type="speaker" n="c9c984b9">
            Anf. 31 GÖTE WAHLSTRÖM (s) replik:
          </note>
          <u who="gote_wahlstrom_662c3b" xml:id="i-8a64e6c9ebef4127-9" n="8ae0688e">
            <seg n="a0533bfd">
              Fru talman! Dåtid, nutid, framtid, säger Anne-Marie Ekström.
              Det är väl naturligt så att man arbetar i nutid för att förändra
              i framtid. Det innebär inte att man glömmer bort och slutar handlägga
              de ärenden som i dag finns i processen.
            </seg>
            <seg n="651b3e8a">
              Förra veckan var jag på besök på en av Migrationsverkets större
              anläggningar. Där fick jag en bred beskrivning av den verksamhet
              som bedrivs. Jag måste säga att jag blev imponerad över den sakkunskap
              och den humanitet som visades från de tjänstemän som jag mötte
              vid anläggningen. Jag vet att andra partier har mött samma tjänstemän
              på samma anläggning och fått samma bild och uttryckt det på ungefär
              samma sätt.
            </seg>
            <seg n="0309de08">
              Det blir därför lite märkligt när man i retoriken försöker misstänkliggöra
              och tala om den inhumana hållning som i dag finns inom migrations-
              och asylpolitiken.
            </seg>
            <seg n="826685e1">
              Till sist vill jag bara påtala för Anne-Marie Ekström, även om
              jag inte är fullständigt påläst vad gäller dåtid, att jag tror
              att Folkpartiet när man inrättade Utlänningsnämnden för dryga
              tio år sedan kände stolthet över att dra i gång den verksamhet
              som man i dag säger att man äntligen får lägga ned.
            </seg>
            <seg n="8d8385cb">
              Det är skiftningar i politiken. Det tror jag att vi måste vara
              medvetna om, Anne-Marie Ekström och övriga i kammaren.
            </seg>
          </u>
          <note type="speaker" n="1bad70bb">
            Anf. 32 Förste vice talman PER WESTERBERG (m) replik:
          </note>
          <u who="per_westerberg_9ab354" xml:id="i-575d26febf8630fb-3" n="32fbd5a6">
            <seg n="d01384cc">
              Fru talman! Kritiken mot den asylpolitik som i dag förs är mycket
              massiv och näst intill enhällig i denna kammare. Vi har självfallet
              tittat på de förslag som nu ligger i Lagrådet. Vi har gått igenom
              delar av dem. Det löser nog en hel del problem. Vi får se vad
              propositionen i sak innehåller.
            </seg>
            <seg n="70cbc0d8">
              Däremot lär väl en del av den gamla kulturen finnas kvar bland
              människor i allmänhet, och även bland dem som berörs.
            </seg>
            <seg n="78fcdf1b">
              I reservation 38 har vi sagt att vi gärna skulle ha haft detta
              mycket tidigare och i synnerhet lyft ut möjligheten för särskilda
              asylskäl för barn.
            </seg>
            <seg n="eaa64563">
              Vi beklagar att förseningen av den nya utlänningslagen gör processen
              mer smärtsam än den skulle behöva vara. Vi menar att särskilda
              asylskäl för barn och prövning av domstol med medicinsk expertis
              är det bästa sättet att hantera frågan, det vill säga enskild
              rättsprövning.
            </seg>
            <seg n="bac8f8c4">
              På en annan punkt är vi ganska tydliga. Där vill jag efterfråga
              Göte Wahlströms åsikt. Vi vill släppa på arbetskraftsinvandringen,
              och även för dem som i dag, från dags dato, befinner sig i asylprocessen.
              Vi menar att det är fel att man, om man ska få stanna av humanitära
              skäl, i princip ska uppvisa livshotande sjukdom. Vi tycker att
              det i stället borde vara egenförsörjning för sig och de sina och
              fast arbete för att åtminstone kunna få ett temporärt uppehållstillstånd
              som kan omvandlas till ett permanent.
            </seg>
            <seg n="c166024a">
              Jag vill gärna höra Göte Wahlströms argument kring detta. Vi
              upplever att det vore en mycket humanare inställning. Människor
              kan då bygga sin framtid och se framåt i stället för att hela
              tiden känna efter och påvisa hur sjuk man är. Samtidigt ger man
              alla i asylprocessen full rätt att arbeta under processen.
            </seg>
          </u>
          <note type="speaker" n="882368d5">
            Anf. 33 GÖTE WAHLSTRÖM (s) replik:
          </note>
          <u who="gote_wahlstrom_662c3b" xml:id="i-8a64e6c9ebef4127-10" n="8ae0688e">
            <seg n="d489e684">
              Fru talman! Det gläder mig att Per Westerberg har tagit del av
              Lagrådsremissen och, precis som vi övriga, ser fram emot den process,
              den kommande proposition och det beslut som vi förhoppningsvis
              ska kunna ta här i kammaren före årsskiftet för en verkställighet
              från den 1 januari 2006. Det gläder mig att vi har den samsynen.
            </seg>
            <seg n="7a77e2b9">
              När det gäller arbetskraftsinvandringen och arbetsmarknadsproblematiken
              är vi, som jag inledningsvis sade två ledamöter i Kommittén för
              översyn av arbetskraftsinvandring, nämligen just Per Westerberg
              och jag, som från utskottet kan ta del av den debatt och den problematik
              som finns inom det här området.
            </seg>
            <seg n="db2b7a06">
              Det är inte enkelt. Man kan inte knäppa med fingrarna och hitta
              lösningen. Här uppstår en rad problemställningar. Jag är inte
              säker på att vi har en arbetsmarknad med ett arbetsmarknadsläge
              som i dag med omedelbar verkställighet accepterar det förslag
              som Per Westerberg för fram i detta replikskifte.
            </seg>
            <seg n="aaa5248e">
              Låt oss titta på den frågeställningen mer seriöst när vi före
              sommaren lägger fram ett delbetänkande på området och när vi fram
              emot 2006 kan ta ställning till de förändringar som då behöver
              införas.
            </seg>
            <seg n="808b6a90">
              Jag tog i mitt anförande upp att under asylprövningen ha möjlighet
              att göra undantag för att ge möjlighet att komma in på arbetsmarknaden
              och pröva sina vingar där. Det är tyvärr inte speciellt många
              som har gjort det. Framför allt är arbetsmarknaden i dag kanske
              inte heller anpassad för att kunna ta emot asylsökande under korta
              tider.
            </seg>
            <seg n="366858bb">
              Låt oss titta på problematiken tillsammans.
            </seg>
          </u>
          <note type="speaker" n="a50942ba">
            Anf. 34 Förste vice talman PER WESTERBERG (m) replik:
          </note>
          <u who="per_westerberg_9ab354" xml:id="i-575d26febf8630fb-4" n="32fbd5a6">
            <seg n="81857b22">
              Fru talman! Jag beklagar som sagt att det har gått långsamt med
              Lagrådsremissen. Vi kommer att göra vad vi kan här i kammaren
              för att få ett beslut så snart som möjligt. Vi behöver en förändring
              i hela asylpolitiken.
            </seg>
            <seg n="524a9a32">
              Vi är av den uppfattningen att alla som befinner sig i asylprocessen
              ska ha en generell rätt att arbeta under tiden. Skälet är mycket
              enkelt: Människor som arbetar mår nästan alltid mycket bättre,
              har bättre självkänsla och bättre förutsättning till egen försörjning.
            </seg>
            <seg n="e6329cd3">
              Jag säger inte generell rätt till arbetskraftsinvandring ögonblickligen.
              De som i dag befinner sig i asylprocessen anser vi får en mycket
              bättre motivation och en mycket mer human inriktning om man kan
              få dem att sträva efter fast arbete och egenförsörjning. Vi ska
              uppmuntra detta i stället för att hela prioriteten om man inte
              kan erhålla flyktingstatus blir att vara så sjuk som möjligt.
            </seg>
            <seg n="7b589803">
              Det blir att förnedra människor. Det leder till fel beslut och
              fel hantering. Arbetsförsörjning är mycket bättre, humanare och
              mänskligare.
            </seg>
          </u>
          <note type="speaker" n="e2000b7b">
            Anf. 35 GÖTE WAHLSTRÖM (s) replik:
          </note>
          <u who="gote_wahlstrom_662c3b" xml:id="i-8a64e6c9ebef4127-11" n="8ae0688e">
            <seg n="06dc1fd0">
              Fru talman! Den svenska asylprocessen bygger på två vägar. Den
              bygger på återvändandeperspektivet och på integrationsperspektivet.
            </seg>
            <seg n="c527dfd3">
              Det innebär att vi jobbar med att förbereda människor för ett
              eventuellt avslag på sin ansökan och att då få ett bra återvändande.
              Man ska också kunna återvända till sitt hemland med goda minnen
              och med vissa utökade kunskaper. När det gäller integrationsperspektivet
              ger vi också möjlighet att se betydelsen av att komma ut i arbetslivet
              och möta arbetskamrater på en arbetsplats, skapa försörjning och
              så vidare. Det är ett mycket viktigt led i detta.
            </seg>
            <seg n="4d1bc6d6">
              Det gläder mig att vi tillsammans har ungefär den uppfattningen.
            </seg>
            <seg n="20763071">
              Det finns en risk i det Per Westerberg lyfter fram. I många andra
              länder har man kanske inte rättigheten, utan skapar sig möjligheten.
              Bland många som i dag finns på flykt i länder i vår omgivning
              säljer man sig därför till vilket pris som helst på arbetsmarknaden.
              Den arbetsmarknaden tror jag inte att vi vill ha i Sverige. Det
              är därför viktigt att vi hittar formerna för detta.
            </seg>
            <seg n="bca940b8">
              Låt oss diskutera den saken inom ramen för den kommitté där vi
              gemensamt sitter, Per Westerberg och jag.
            </seg>
          </u>
          <note type="speaker" n="bff4516e">
            Anf. 36 Statsrådet BARBRO HOLMBERG (s):
          </note>
          <u who="ulf_holm_0fcd2f" xml:id="i-4cbecf7283eba6cb-0" n="d4516d42">
            <seg n="497d8ddd">
              Fru talman! Det betänkande vi diskuterar i kammaren i dag handlar
              om hela asyl- och migrationspolitiken. Det handlar om EU-politiken,
              och det handlar också om alla de reformer som vi just nu håller
              på att genomföra.
            </seg>
            <seg n="0a26bfb9">
              Det som dock diskuterats mest hittills, och det är också där
              jag vill börja, är de apatiska asylsökande barnen, som väldigt
              många har tagit upp i sina inlägg. De berör oss alla väldigt,
              väldigt djupt. Att vi i Sverige ser så många barn med så svåra
              symtom är naturligtvis mycket allvarligt. Vi är alla väldigt oroliga
              över den här situationen.
            </seg>
            <seg n="2fb93de3">
              När man är orolig är det väldigt lätt att ta till en lösning
              som kanske förefaller ligga allra närmast men som kanske inte
              är den bästa lösningen. När man är orolig är det också väldigt
              lätt att måla allting i svart eller vitt. Den som har lyssnat
              på den här debatten kan kanske förledas att tro att det faktiskt
              handlar om att vi ska fatta beslut om att antingen alla eller
              ingen ska stanna. Jag tror att alla som finns i den här kammaren
              i dag vet att så inte är fallet.
            </seg>
            <seg n="c9aa26b5">
              Många av de sjuka barnen har fått stanna. En del har fått avslag,
              och då har det till exempel handlat om att föräldrarna inte medverkar
              till att barnen blir friska. En del väntar också på beslut i Migrationsverket
              och Utlänningsnämnden.
            </seg>
            <seg n="56744b78">
              Därför är det för mig väldigt viktigt att sakligt understryka
              några saker.
            </seg>
            <seg n="18683411">
              För det första är det så att barn som är sjuka ska ha den vård
              de behöver. Asylsökande barn har precis samma rätt till hälso-
              och sjukvård som andra barn i Sverige. Vilken vård de behöver
              och vilken vård de ska ha är någonting som ska avgöras av behandlande
              läkare. Om de behöver sjukhusvård, om de behöver vårdas hemma,
              om de behöver mediciner eller om de behöver psykoterapi är inte
              frågor som ska avgöras av en politiker. De måste avgöras av en
              läkare.
            </seg>
            <seg n="68529e07">
              För det andra är det viktigt att säga att barn som har livshotande
              sjukdomar som de inte kan få vård för hemma ska få stanna i Sverige.
              Så ser vår lagstiftning ut. Det gäller oavsett om det är barn
              med uppgivenhetssyndrom, barn som har aids, barn som har tumörsjukdomar,
              barn som har leukemi eller barn som har posttraumatiskt stressyndrom
              som tar sig andra uttryck. Vi har ungefär 10 000 barn i asylprocessen
              i dag, och det finns barn med alla de sjukdomar jag just nämnde.
            </seg>
            <seg n="a497a661">
              Regering och riksdag har ansvar för helheten. Vi har ansvar för
              alla sjuka och utsatta barn, och vi har också ansvar för dem som
              kan bli sjuka. Det innebär att vi också har ett ansvar för att
              förebygga att barn hamnar i så här väldigt svåra situationer.
              Jag har inte i ett enda inlägg i dag hört någon tala om att vi
              måste förebygga att barn blir så här sjuka.
            </seg>
            <seg n="3dd3be48">
              Jag har rest runt i landet väldigt mycket och hört att det naturligtvis
              går att förebygga att barn blir apatiska. Det finns väldigt många
              platser runtom i Sverige där man har utvecklat förebyggande metoder
              Skellefteå, Uppsala, Helsingfors, Bollnäs, flera platser där man
              arbetar väldigt bra på ett förebyggande sätt.
            </seg>
            <seg n="357375e8">
              Den debatt vi har i dag gäller alltså inte om barn med livshotande
              sjukdomar ska få uppehållstillstånd i Sverige. De allvarligast
              sjuka barnen ska få stanna i Sverige oavsett sjukdom. Debatten
              gäller om vi ska lyfta fram ett speciellt sjukdomstillstånd och
              fatta kollektiva beslut eller om dessa barn också ska ha rätt
              till en individuell bedömning.
            </seg>
            <seg n="6516aa84">
              Jag menar att vi måste värna alla barn som finns i asylprocessen
              och se till att alla barn får en individuell prövning. Här är
              det naturligtvis viktigt att jurister som avgör om barn ska få
              uppehållstillstånd eller inte på grund av sjukdom också har ett
              samarbete med professionen, det vill säga läkare och psykologer.
              Jag har särskilt försäkrat mig om att Utlänningsnämnden och Migrationsverket
              har ett sådant samarbete med professionen.
            </seg>
            <seg n="149c4460">
              Vad vi också har sett till är att vi har ett akutspår i asylprocessen
              så att de här barnen får sitt besked så tidigt som möjligt. De
              ska inte behöva vänta på besked.
            </seg>
            <seg n="55fc54dd">
              Kollektiva beslut är inte, menar jag, rätt väg att gå. De riskerar
              att slå undan benen för det förebyggande arbetet. De riskerar
              till och med att förvärra en situation som redan nu är väldigt
              allvarlig. Denna risk finns. Läkare, psykologer och andra som
              arbetar med asylsökande säger till mig att med en amnesti finns
              det en uppenbar risk att man förvärrar de här symtomen. Vi vet
              inte om det är så. Men risken finns, och den risken är jag inte
              beredd att ta.
            </seg>
            <seg n="1093d9e1">
              När larmrapporterna om de apatiska barnen kom förra sommaren
              var bedömningen att detta bara fanns i Sverige. Sedan dess har
              vi satt i gång en forskning för att ta reda på det. Än i dag finns
              det inga rapporter från något land som visar att man har en liknande
              situation. Detta är dock väldigt viktigt att faktiskt ta reda
              på. Inom några veckor kommer den här forskningsrapporten att presenteras,
              och då vet vi lite mer. Då vet vi om det finns erfarenheter någon
              annanstans som vi kan använda för den här situation med de kanske
              150 barn som vi har i Sverige.
            </seg>
            <seg n="9bece7c4">
              Fru talman! Många har nämnt att människor mår dåligt i asylprocessen.
              Det är helt riktigt, och det är någonting vi måste komma till
              rätta med. Det måste vi göra genom att fortsätta på den väg vi
              har slagit in på, nämligen att stärka asylrätten och att stärka
              den individuella prövningen i asylansökningarna.
            </seg>
            <seg n="2951e2a4">
              Jag ska nämna några saker som vi arbetar med och som jag tycker
              är viktiga att lyfta fram i den här debatten.
            </seg>
            <seg n="7b11c596">
              Det första är handläggningstiderna. Vi ska korta handläggningstiderna.
              De som söker asyl i Sverige ska kunna ställa krav på svenska myndigheter
              att få ett besked inom rimlig tid. I dag är det inte riktigt så.
              Alltför många får vänta alltför länge. Därför har vi nu tillfört
              resurser på Migrationsverket och Utlänningsnämnden så att vi kan
              korta denna väntan.
            </seg>
            <seg n="299cbf1d">
              Vi måste dock också kunna ställa krav på den asylsökande. Den
              som söker asyl måste till exempel finnas tillgänglig under utredningarna.
              Den som söker asyl måste lägga fram alla sina handlingar och skäl
              för asyl. Den som söker asyl måste klarlägga sin identitet. När
              så sker är det högst rimligt att vederbörande får ett besked inom
              sex månader.
            </seg>
            <seg n="d3b367dd">
              Det andra är att vi nu ökar muntligheten och öppenheten i asylprocessen.
              Många har nämnt det; jag ska bara säga att detta är den största
              reformen någonsin på migrationspolitikens område. Utlänningsnämnden
              ska läggas ned och ersättas med ett domstolsförfarande. Det innebär
              att den som fått ett avslagsbeslut kommer att kunna möta Migrationsverket
              i en domstolsförhandling. Det här kommer jag tror att det var
              Kalle Larsson som sade det också att få bieffekter såtillvida
              att vi kommer att få en kvalitetshöjning både när det gäller Migrationsverkets
              utredningar och när det gäller de ombud som företräder de asylsökande.
            </seg>
            <seg n="c66c053b">
              Det tredje jag vill nämna är att vi i dag utvidgar skyddsgrunderna.
              Kraven för vad som ska anses vara förföljelse sänks i det förslag
              till ny utlänningslag som nu läggs fram. Det är också flera lagförslag
              som är på gång.
            </seg>
            <seg n="ed2ea850">
              I maj kommer ett förslag om att förföljelse på grund av kön eller
              sexuell läggning ska jämställas med annan förföljelse. Vi arbetar
              också med förslag om att införa en särskild grund för uppehållstillstånd
              för vittnen vid internationella tribunaler och domstolar. De grova
              brotten mot mänskligheten måste beivras, och vittnesskydd är naturligtvis
              en oerhört viktig del i det arbetet.
            </seg>
            <seg n="51816af3">
              Vi stärker också skyddet för barnen. I förslaget till den nya
              utlänningslagen som kommer att läggas fram betonas att barns egna
              asylskäl ska utredas och bedömas. De barn som kommer ensamma till
              Sverige får också ett ökat skydd genom att vi ska utse en god
              man som kan företräda barnen och som kan träda in i föräldrarnas
              ställe.
            </seg>
            <seg n="2f85e409">
              I höst kommer också ett förslag som förtydligar ansvaret mellan
              Migrationsverket å ena sidan och kommunerna å andra sidan vad
              gäller omhändertagandet av de ensamma barnen.
            </seg>
            <seg n="974d78a0">
              Fru talman! De viktigaste insatserna för att asylsökande barn
              ska må bättre handlar som jag ser det precis som när det gäller
              vuxna om att vi ska ge klara och raka besked om vad som gäller
              och att man får vänta under kortare tid. Därför menar jag att
              en human flyktingpolitik också måste vara en tydlig flyktingpolitik.
              Den måste gå att förutse. Den som söker asyl ska kunna följa sitt
              ärende. Den som söker asyl ska kunna förstå varje steg i asylprocessen,
              måste kunna förstå de motiv som finns för de beslut som fattas,
              oavsett om det är ett ja eller om det är ett nej. De måste också
              förstå vilka krav som ställs på den asylsökande i asylprocessen,
              till exempel när det gäller att klarlägga sin identitet.
            </seg>
            <seg n="3f681b50">
              Det som har förts fram i en del inlägg, nämligen en allmän amnesti,
              är som jag ser det motsatsen till det som jag nu talar om. Det
              är motsatsen till en rättssäker asylprocess. Och jag menar att
              det inte bara är motsatsen till rättssäkerhet, jag menar att det
              också är oansvarigt. En allmän amnesti, som alltså betyder att
              alla människor som är här och söker asyl och uppenbarligen också
              alla människor som har sökt asyl, ska få stanna oavsett om de
              har asylskäl, oavsett om vi vet vilka dessa människor är. Det
              menar jag är inte bara orättssäkert, jag menar att det är oansvarigt.
            </seg>
            <seg n="25403cea">
              Låt mig bara avslutningsvis säga någonting om majoriteten flyktingar,
              nämligen de flyktingar som vi inte ser, de flyktingar som finns
              i flyktingläger runtom i världen. Där arbetar Sverige väldigt
              aktivt med att bistå fattiga länder som härbärgerar de hundratusentals
              människor som är på flykt. Genom freds- och utvecklingsinsatser
              bidrar vi till att människor kan återvända hem. Vi bidrar till
              att människor kan ha ett drägligt liv under den tid de är på flykt.
            </seg>
            <seg n="539d7a0f">
              Vi använder oss också av flyktingkvoten. Förra året tog Sverige
              ut 1 700 flyktingar ur den så kallade flyktingkvoten. Men det
              vi också driver väldigt aktivt är att vi ska kunna använda kvotsystemet
              mer strategiskt. För att kunna göra det behöver vi en större kvot,
              och för att kunna få en större kvot måste vi ha en gemensam kvot
              i EU där alla 25 länderna har en gemensam flyktingkvot. Det är
              vad Sverige driver i EU.
            </seg>
          </u>
          <note n="9a4d35ca">
            I detta anförande instämde Ann-Christin Ahlberg, Luciano Astudillo,
            Mona Berglund Nilsson, Susanne Eberstein, Tomas Eneroth, Christer
            Erlandsson, Billy Gustafsson, Inger Jarl Beck, Anita Johansson,
            Anita Jönsson, Sonia Karlsson, Yilmaz Kerimo, Lennart Klockare,
            Kerstin Kristiansson Karlstedt, Kurt Kvarnström, Britta Lejon,
            Anne Ludvigsson, Göran Norlander, Yoomi Renström, Margareta Sandgren,
            Anneli Särnblad, Göte Wahlström och Mariann Ytterberg (alla s).
          </note>
          <note type="speaker" n="9ccf96ec">
            Anf. 37 SVEN BRUS (kd) replik:
          </note>
          <u who="sven_brus_b4c1bc" xml:id="i-31feba9e7580d472-3" n="ab9a5565">
            <seg n="81ea2156">
              Fru talman! Jag skulle vilja be även Barbro Holmberg att reflektera
              något över den massiva opinionsyttring som sveper över landet
              i det så kallade påskuppropet. Jag tror att det här kanske är
              en av de kraftfullaste opinionsyttringar som vi har varit med
              om i vårt land under den tid vi kan minnas. Jag utgår från att
              Barbro Holmberg och det ansvariga statsrådet har reflekterat mycket
              över vad kyrkorna och alla de här organisationerna framför och
              som även en hel del av Barbro Holmbergs egna partikamrater instämmer
              i.
            </seg>
            <seg n="1ff767be">
              Det här väcker som sagt var väldigt starka känslor. Jag vet ju
              att asylpolitiken också väcker starka känslor hos människor som
              ifrågasätter den. Alla vi som arbetar med de här frågorna har
              inte minst de här dagarna fått brev, mejl och olika uttryck för
              en uppfattning som öppnar en avgrund i samhället. Jag vill inte
              ens här i kammaren citera innehållet i sådana brev som jag har
              fått som ifrågasätter när jag ställer upp för till exempel de
              apatiska barnen.
            </seg>
            <seg n="2082c735">
              Jag vill ändå be Barbro Holmberg att kort reflektera över de
              starka stämningar som finns i samhället och det starka ifrågasättandet
              av asylpolitiken. Ser inte Barbro Holmberg en risk i att vi får
              en polarisering och att vi här också ger grogrund för krafter
              som ingen av oss vill kännas vid? Finns det inte en uppenbar risk
              i den här debatten att så sker?
            </seg>
          </u>
          <note type="speaker" n="a4d13634">
            Anf. 38 Statsrådet BARBRO HOLMBERG (s) replik:
          </note>
          <u who="ulf_holm_0fcd2f" xml:id="i-4cbecf7283eba6cb-1" n="d4516d42">
            <seg n="16d8c381">
              Fru talman! Sven Brus frågar om jag har reflekterat och tagit
              in påskuppropet och det stöd som finns för påskuppropet. Ja, det
              har jag. Jag har också träffat väldigt många företrädare för kyrkan,
              och jag måste först och främst säga att jag har väldigt stor respekt
              för kyrkans arbete när det gäller asylsökande. Man gör ett mycket
              viktigt arbete i mottagandet av asylsökande.
            </seg>
            <seg n="ae062a81">
              Jag tycker också att påskuppropet på en punkt för fram ett väldigt
              viktigt krav. Jag kommer inte riktigt ihåg hur man formulerar
              det, men andemeningen är att man bör se över lagstiftningen så
              att den anpassas och blir adekvat för de människor som kommer.
              Det är precis det som vi nu har gjort i det nya lagförslag som
              faktiskt föreligger. Vi utvidgar skyddsgrunderna så att människor
              inte behöver gå ned sig i de humanitära skälen, om jag ska uttrycka
              mig så, utan att de som har skyddsskäl faktiskt får uppehållstillstånd
              tidigare. Det är någonting som är väldigt viktigt.
            </seg>
            <seg n="2649c18a">
              Men jag skulle också vilja ställa frågan till Sven Brus, har
              Sven Brus reflekterat över påskuppropets krav på en allmän amnesti?
              Det innebär alltså att alla människor som har kommit och uppenbarligen
              också alla människor som över huvud taget har varit här och sökt
              asyl och som fått avslag ska få stanna per automatik.
            </seg>
          </u>
          <note type="speaker" n="d5ecf925">
            Anf. 39 SVEN BRUS (kd) replik:
          </note>
          <u who="sven_brus_b4c1bc" xml:id="i-31feba9e7580d472-4" n="ab9a5565">
            <seg n="4f817d50">
              Fru talman! Barbro Holmberg tog inte upp den tråd som jag försökte
              ta tag i då det gäller polariseringen av debatten i samhället.
              Men det kanske det finns anledning att återkomma till.
            </seg>
            <seg n="99bd3858">
              Ja, jag och mitt parti har inte bara reflekterat över de här
              förslagen utan vi har också tagit ställning till dem. Vi har utvecklat
              tankar på hur det här ska kunna gå till, vilka människor som skulle
              omfattas och vilken teknik man skulle kunna använda vid ett sådant
              här nollställningsbeslut. Men repliktiden medger inte att utveckla
              det. Det får vi ta i ett annat sammanhang. Vi har inte bara reflekterat,
              vi har också förhållit oss till det.
            </seg>
            <seg n="c8d08cc0">
              Jag vill avslutningsvis ändå ta upp barnen en gång till. Barbro
              Holmberg fortsätter att argumentera mot förslag som inte finns.
              Det är inte så att vi föreslår en kollektiv bedömning av de apatiska
              barnen. Det är naturligtvis en individuell bedömning, men där
              den här diagnosen ligger till grund.
            </seg>
            <seg n="d2484996">
              Nu säger statsrådet att detta öppnar för risken att andra barn
              dras in i denna allvarliga situation. Jag skulle vilja att statsrådet
              här berättar vilken risk som är den allvarligaste. Är den allvarligaste
              risken att ett eller två barn ytterligare skulle få uppehållstillstånd
              i Sverige eller är den allvarligaste risken att ett, två eller
              fler barn som redan far så illa till och med passerar den yttersta
              gränsen? Jag gör bedömningen att den senare risken är betydligt
              allvarligare.
            </seg>
          </u>
          <note type="speaker" n="718c44c7">
            Anf. 40 Statsrådet BARBRO HOLMBERG (s) replik:
          </note>
          <u who="ulf_holm_0fcd2f" xml:id="i-4cbecf7283eba6cb-2" n="d4516d42">
            <seg n="d8b283cd">
              Fru talman! Sven Brus säger att Kristdemokraterna har utvecklat
              tankar kring en allmän amnesti. Jag förstår att tiden inte räcker
              till för att redogöra för de tankarna, men det ska bli intressant
              att se hur man har tänkt sig att det över huvud taget skulle vara
              möjligt att ge alla människor permanent uppehållstillstånd oavsett
              om vi vet vilka de är och oavsett deras bakgrund. Jag ser fram
              emot Kristdemokraternas redovisning på den punkten.
            </seg>
            <seg n="1727adab">
              Sedan var det frågan om de apatiska barnen. Den gällde risken
              för att om ett enda sjukdomssymtom lyfts fram att fler människor
              utvecklar just det symtomet. Det är något som vi faktiskt inte
              vet. Många människor som arbetar med asylsökande, psykiater, läkare,
              psykologer, varnar för att om man vidtar en sådan åtgärd kan det
              bli en sådan utveckling. Därför menar jag att vi inte vågar ta
              den risken. Det framgår redan i dag i lagstiftningen, i förarbetena,
              att självmordsrisk eller självmordshandlingar bör leda till permanenta
              uppehållstillstånd. Svenska Psykiatriska Föreningen säger att
              det ska tas bort. Det leder till att fler begår den typen av handlingar.
              Är det någonting av det resonemanget som Sven Brus skulle kunna
              reflektera över?
            </seg>
          </u>
          <note type="speaker" n="40391192">
            Anf. 41 ANNE-MARIE EKSTRÖM (fp) replik:
          </note>
          <u who="anne-marie_ekstrom_61d49c" xml:id="i-5855b87b7e611a00-5" n="611103ba">
            <seg n="37a086d9">
              Fru talman! Barbro Holmberg sade att regeringen har ansvaret
              för flyktingpolitiken. Varför har man inte tagit det ansvaret
              ordentligt tidigare? Precis som jag sade i en tidigare replik
              med Göte Wahlström är det här många gånger en fråga om liv eller
              död. När det gäller de apatiska barnen håller jag med om att det
              aldrig skulle behöva gå så långt om vi hade en rättssäkrare asylprocess
              och alla de fantastiska åtgärder som nu föreslås. Många är säkert
              bra, och det kommer att bli bättre. Varför ska de barn som har
              funnits med i en asylprocess, som Barbro Holmberg själv erkänner
              är dålig, offras? Kan man inte se till att något görs så att de
              barn som mår så dåligt ska få stanna?
            </seg>
            <seg n="29630bd9">
              Precis som Sven Brus sade är det fråga om en oberoende expertgrupp
              som ska pröva varje barn individuellt. Det är inte fråga om amnesti
              per automatik för de apatiska barnen. De barn som har ett livshotande
              tillstånd eller där det är risk för allvarliga men för barnets
              fortsatta liv och hälsa ska få möjlighet att stanna.
            </seg>
            <seg n="d7db3b63">
              Man vet inte om dessa barn finns på andra håll i världen. Det
              har dykt upp experter som säger att de finns på andra håll i världen.
              Jag träffade en bosnisk psykiater förra veckan som sade att symtomet
              finns. Men egentligen ska det inte spela någon roll. Barnen som
              finns i Sverige är sjuka här i Sverige oavsett om symtomet finns
              någon annanstans i världen.
            </seg>
          </u>
          <note type="speaker" n="11fd49b4">
            Anf. 42 Statsrådet BARBRO HOLMBERG (s) replik:
          </note>
          <u who="ulf_holm_0fcd2f" xml:id="i-4cbecf7283eba6cb-3" n="d4516d42">
            <seg n="816d312c">
              Fru talman! Jag tror inte riktigt att Anne-Marie Ekström lyssnade
              på mitt inledningsanförande. Jag sade att barn som har livshotande
              sjukdomar som de inte kan få vård för i hemlandet ska få stanna.
              Så ser vår lagstiftning redan ut. Det gäller inte bara dessa barn
              utan även andra barn som har andra typer av sjukdomar. Det är
              en lagstiftning som jag menar måste gälla alla barn, inte bara
              ett speciellt sjukdomssyndrom. Därför är det viktigt att vi slår
              vakt om den lagstiftning vi har.
            </seg>
            <seg n="c0891cad">
              Sedan är det frågan om professionen läkare och psykologer. Självklart
              är det så att innan man fattar beslut om avvisning av ett sjukt
              barn ska man ta in synpunkter och erfarenheter, intyg och så vidare
              från dem som har behandlande ansvar. Det är något som faktiskt
              redan finns i dag. Det är viktigt att säga.
            </seg>
            <seg n="e3c155e5">
              Sedan var det att detta symtom finns på andra håll i världen.
              Låt oss vänta några veckor tills vi får forskningsrapporten. Vad
              jag förstår har det skett en gedigen kartläggning bland annat
              av hur det ser ut i Sverige. Det är viktigt att se hur det här
              har utvecklats över tid och hur det ser ut i dag, men vi ska också
              se vilka erfarenheter som finns i andra länder. Jag upprepar att
              en liknande situation inte har rapporterats från något annat land.
            </seg>
          </u>
          <note type="speaker" n="f474c217">
            Anf. 43 ANNE-MARIE EKSTRÖM (fp) replik:
          </note>
          <u who="anne-marie_ekstrom_61d49c" xml:id="i-5855b87b7e611a00-6" n="611103ba">
            <seg n="24c717bc">
              Fru talman! Barbro Holmberg frågade om jag lyssnade. Jag undrar
              om Barbro Holmberg lyssnar på sina egna partikamrater. I dagens
              Göteborgs-Posten står det att flyktingbarnens öde splittrar s.
              Det känns hoppfullt att det finns de inom Socialdemokraterna som
              ändå har en viss förståelse för humanitet och medkänsla. Det är
              vad man känner för dessa barn när man ser dem ligga helt apatiska
              och de varken äter, dricker eller rör på sig. Än mer beklämmande
              är att se att svårt sjuka barn avvisas och bärs in på flygplan.
              Det är inte värdigt vårt samhälle.
            </seg>
            <seg n="bacd16e3">
              Visst är det jättebra att en utredning görs. Men barnen är sjuka
              här och nu. De kan inte vänta på att nationella samordnaren har
              färdigutrett frågorna.
            </seg>
            <seg n="0fe15967">
              Det vore välkommet om de riksdagsledamöter som i dag tänker avslå
              vår reservation tänker om och tänker på barnens liv.
            </seg>
          </u>
          <note type="speaker" n="15593f52">
            Anf. 44 Statsrådet BARBRO HOLMBERG (s) replik:
          </note>
          <u who="ulf_holm_0fcd2f" xml:id="i-4cbecf7283eba6cb-4" n="d4516d42">
            <seg n="d3f2519b">
              Fru talman! Jag delar Anne-Marie Ekströms oro. Jag känner också
              det tror jag alla gör starkt när vi ser dessa bilder eller möter
              dessa sjuka barn. Därför är det viktigt att vi fortsätter och
              ser till att dessa barn får en ordentlig prövning, men det ska
              vara en individuell prövning. Vi ska inte lyfta ut ett sjukdomssymtom
              eftersom vi har så många andra barn som vi också känner för. Åtminstone
              jag känner också för andra barn med andra sjukdomar. Därför måste
              vi ha en lagstiftning som faktiskt omfattar alla. Det tycker jag
              är grundläggande.
            </seg>
            <seg n="faf007f4">
              Sedan var det samordnaren. Det är inte alls så att vi sitter
              och väntar på någon utredning. Det är inte en utredning som är
              tillsatt. Samordnaren har två uppgifter. Den ena är att samla
              kunskap. Jag tror, trots allt, att vi vet en hel del om detta,
              men det är mycket som vi fortfarande inte vet, till exempel omfattningen.
              Därför är det viktigt att vi får grundläggande kunskap. Samordnaren
              har då lagt ut ett uppdrag till en oberoende forskare att titta
              på detta.
            </seg>
            <seg n="e3306400">
              Samordnarens andra uppgift är att vara mer operativ, att stimulera
              nätverk, att se till att man kommer i gång med ett förebyggande
              arbete på området. Det är viktigt att peka på det. Vi vet att
              det går att förebygga att barn hamnar i dessa svåra situationer.
              Därför är det oerhört viktigt att vi utvecklar det arbetet. Samordnaren
              sitter inte och skriver på en rapport utan samordnaren är ute
              i landet och stimulerar nätverksbyggande och förebyggande arbete.
            </seg>
          </u>
          <note type="speaker" n="3f086a93">
            Anf. 45 BIRGITTA CARLSSON (c) replik:
          </note>
          <u who="birgitta_carlsson_996489" xml:id="i-a4821a2c0ff592ef-3" n="eea2398b">
            <seg n="bd34575f">
              Fru talman! Barbro Holmberg nämnde att ingen av oss hade talat
              om det här med att arbeta förebyggande. Även om jag inte uttrycker
              mig på det sätt som Barbro Holmberg gör sade jag att det är mycket
              viktigt att i den hälsoundersökning som görs när de kommer hit
              verkligen ta reda på hela familjens hälsotillstånd och att de
              får den hjälp de behöver för att bearbeta de traumatiska händelser
              som de varit utsatta för. Vi tror att det, som jag sade, skulle
              innebära att vi då inte skulle se så många sjuka människor som
              vi ändå ser i dag. Det är ju inte bara barnen som är sjuka, utan
              alltför många även vuxna är om inte apatiska så i alla fall psykiskt
              sjuka och väldigt illa däran.
            </seg>
            <seg n="7f2c003c">
              Det är väldigt mycket fokus kring detta med barnen. Också jag
              kommer att uppehålla mig en del vid det. Jag tycker att det är
              viktigt att vi lyssnar på de många organisationer och verksamheter
              där man lyft fram den här frågan och verkligen gör allt man kan
              för att påverka oss.
            </seg>
            <seg n="50a64c8b">
              Rädda Barnen skriver i dag:
            </seg>
            <seg n="eed0de2f">
              Trots starka humanitära skäl avslår Migrationsverket och Utlänningsnämnden
              apatiska barns ansökningar om uppehållstillstånd. Det är en skam
              för vårt land.
            </seg>
            <seg n="d65683be">
              I ett brev som vi tidigare fått från dem säger de att tre av
              fyra apatiska barn i dag utvisas. Andra har tidigare här nämnt
              om i vilket tillstånd en del barn är när de skickas hem till någonting
              som vi inte känner till. Jag nämnde tidigare om den pojke som
              första natten sov ute och sedan i ett garage. Det är inte värdigt,
              tycker jag, att ett land som Sverige skickar hem människor utan
              att veta att de har någonting att återvända till.
            </seg>
            <seg n="95fd7be1">
              Min fråga är: Om nu vårt förslag inte går igenom, kan statsrådet
              ändå inte göra allt vad statsrådet kan för att se till att större
              hänsyn tas till humanitära skäl när barn är inblandade? Det måste
              kunna gå. Jag avser då inte ministerstyre, utan det måste gå att
              på annat sätt öppna för den möjligheten.
            </seg>
          </u>
          <note type="speaker" n="7d7f1cef">
            Anf. 46 Statsrådet BARBRO HOLMBERG (s) replik:
          </note>
          <u who="ulf_holm_0fcd2f" xml:id="i-4cbecf7283eba6cb-5" n="d4516d42">
            <seg n="9616dba9">
              Fru talman! Jag var tydligen inte uppmärksam på Birgitta Carlssons
              hela inlägg. Jag tycker att det är väldigt viktigt och betonar
              detta med förebyggande insatser. Vi vet, som sagt, att det går
              att förebygga. Därför måste vi satsa väldigt mycket på det. De
              barn som är sjuka ska naturligtvis ha den vård som de behöver.
              Men vi måste också se att det behövs ett förebyggande arbete.
            </seg>
            <seg n="ce8754c5">
              Jag har varit runt och pratat med väldigt många människor som
              arbetar med de asylsökande barnen generellt och som också har
              mött de här barnen. En psykiater sade ungefär så här: Om det finns
              en flod och man ser att barn hela tiden ramlar i den floden är
              det klart att man måste kasta sig i och rädda de barnen. Men man
              måste också titta på vad det är de ramlar i. Vad är det som händer?
              Hur kommer det sig att de ramlar i? Att ha bägge dessa perspektiv
              tror jag är väldigt viktigt.
            </seg>
            <seg n="fb77e26a">
              Som jag sade i mitt inledningsanförande har jag det är väldigt
              viktigt att peka på det försäkrat mig om att Utlänningsnämnden
              och Migrationsverket har ett samarbete, ska samarbeta, med professionen
              i de här ärendena när det handlar om svårt sjuka barn så att man
              tar in alla intyg, journalanteckningar och så vidare och har ett
              så fullgott material som möjligt innan man fattar beslut. Detta
              är väldigt viktigt.
            </seg>
            <seg n="731c2b6e">
              Det andra är att vi har skapat ett akutspår i asylprocessen.
              Jag tror inte att enbart väntetiden gör att de här barnen blir
              så sjuka självklart inte. Däremot tror jag att det kan vara sten
              på börda. Därför måste man se till att den tid då de får vänta
              hålls så kort som möjligt. Därför behöver vi ett akutspår i asylprocessen.
            </seg>
          </u>
          <note type="speaker" n="0ff750f8">
            Anf. 47 BIRGITTA CARLSSON (c) replik:
          </note>
          <u who="birgitta_carlsson_996489" xml:id="i-a4821a2c0ff592ef-4" n="eea2398b">
            <seg n="cf8cfb26">
              Fru talman! Jag håller med Barbro Holmberg om att det är oerhört
              viktigt att vi verkligen ser till att de inte får vänta för länge.
              Jag tror inte heller att det vi talar om utvecklas enbart på grund
              av detta, utan det beror också på de upplevelser som de här barnen
              från början har med sig. Oerhört många av dem det vittnar de på
              olika sjukhus om som haft inne barn där har oerhört tragiska händelser
              med sig i bagaget. Om man hade vetat det från början och verkligen
              hade tagit hänsyn till detta hade de här barnen, tror jag, inte
              hamnat i den här situationen.
            </seg>
            <seg n="c88247d2">
              Jag vill sedan ta upp det som jag tog upp med Göte Wahlström,
              nämligen detta med att splittra familjer. Det kan inte vara en
              human flyktingpolitik att, som vi gör, skicka hem en kvinna till
              ett annat land där det, det vet man, är ganska svårt att få ut
              ID-handlingar. Sådana hade hon inte med sig när hon kom hit. Kvinnan
              har varit gift så länge som sedan 1997. Makarna fungerar ihop
              och har ett barn på fyra år.
            </seg>
            <seg n="1adae8f4">
              Jag tycker inte att vi då tar hänsyn vare sig till barnkonventionen
              eller till, som också Utlänningsnämnden säger, att det som rör
              barn ska särskilt beaktas med hänsyn till barnets bästa och utveckling
              samt till vad barnets bästa i övrigt kräver.
            </seg>
            <seg n="2041f0a8">
              Det råder ingen tvekan här. Vi har fått så många bevis på att
              det har hårdnat inom hela det här området. Man är tuffare i sin
              bedömning. Vi var generösare tidigare när det gäller att låta
              människor få stanna i Sverige och att låta dem få starta en ny
              framtid i vårt land. Vi har möjligheter.
            </seg>
            <seg n="7beb55fc">
              Barbro Holmberg nämnde också de stora flyktingströmmarna i världen.
              För bara några veckor sedan möttes vi i Kenya. Vi ser verkligen,
              trots den problematik som finns i många länder som är så mycket
              fattigare än vi, hur människor ställer upp för varandra. Då kan
              jag känna att vi som ändå är ett rikt land har möjlighet att hjälpa.
              Låt oss ta den möjligheten! Det gäller då inte bara de människor
              som finns i flyktingläger utan också de människor som av olika
              anledningar har kunnat ta sig till vårt land men som ändå befinner
              sig i samma situation.
            </seg>
          </u>
          <note type="speaker" n="af5e10b8">
            Anf. 48 Statsrådet BARBRO HOLMBERG (s) replik:
          </note>
          <u who="ulf_holm_0fcd2f" xml:id="i-4cbecf7283eba6cb-6" n="d4516d42">
            <seg n="374b9145">
              Fru talman! Först en kommentar till det som sades om att det
              har hårdnat. Jag menar att det inte har hårdnat. Lagstiftningen
              har inte förändrats. Praxis har inte förändrats. Däremot har verkligheten
              förändrats.
            </seg>
            <seg n="f4a067f4">
              Vad vi i dag ser är att antalet flyktingar i världen minskar.
              I hela EU ser vi att antalet människor med asylskäl faktiskt har
              minskat därför att världen ser annorlunda ut. Det betyder inte
              att människor inte har skäl. Många har väldigt starka skäl, men
              inte alltid asylskäl.
            </seg>
            <seg n="0880c83c">
              I frågan om att splittra familjer är självklart en av de viktigaste
              riktlinjerna som Migrationsverket har när det gäller att återsända
              människor att hålla samman familjer.
            </seg>
            <seg n="19a64f44">
              Vad vi nu har sett är att det finns föräldrar som överger sina
              barn när de fått ett avvisningsbeslut. De lämnar barnen och går
              själva under jorden. Då har myndigheterna, det vill säga Migrationsverket
              och sociala myndigheter, att hantera en splittrad familj. Barnen
              finns på ett ställe och föräldrarna på ett annat ställe det är
              en splittrad familj. Då måste man titta på vad som är bäst för
              dessa barn. Detta är det väldigt svårt att avgöra. Det är oerhört
              viktigt att Migrationsverket har ett mycket nära samarbete med
              sociala myndigheter i de här fallen.
            </seg>
          </u>
          <note type="speaker" n="71e8ca1f">
            Anf. 49 GUSTAV FRIDOLIN (mp) replik:
          </note>
          <u who="gustav_fridolin_76f0ba" xml:id="i-c6af2485d6b6b0c0-3" n="8ffd5c09">
            <seg n="ad614b30">
              Fru talman! Barbro Holmberg introducerade för oss här i kammaren
              en liknelse om en flod. Hon sade att man om det är en massa barn
              som har ramlat ned i en flod inte bara kan hoppa ned i vattnet
              och hjälpa dem som ligger där. Man måste också ta reda på hur
              de ramlat i så att inte fler ramlar i. Detta är rimligt. Men medan
              Barbro Holmberg går där längs floden och medan hon tillsätter
              en samordnare som någon gång ska komma med en utredning om hur
              de här barnen eventuellt har ramlat i drunknar tre fjärdedelar
              av barnen i floden. Tre fjärdedelar av de apatiska barnen i Sverige
              har fått avslag på sin asylansökan.
            </seg>
            <seg n="132611d0">
              Kritiken mot detta är hård. Den kommer från socialdemokratiska
              partidistrikt. Den kommer från Rädda Barnen som i dag i Aftonbladet
              skriver: Rädda Barnen är upprört över hur den svenska asylpolitiken
              tillämpas. Nu får det vara nog. Migrationsminister Barbro Holmberg
              måste ta sitt ansvar. Det räcker inte att hänvisa till en pågående
              kartläggning om de apatiska barnen.
            </seg>
            <seg n="87dd750a">
              Kritiken kommer också från internationella organ. FN:s barnrättskommitté
              har kritiserat Sverige för hanteringen av asylsökande barn.
            </seg>
            <seg n="fd75e605">
              I dag får vi också uppgifter om att Europadomstolen tar upp alltfler
              svenska asyl- och avvisningsprocesser till behandling. Under de
              två första månaderna tog Europadomstolen upp åtta avvisningsärenden.
              Senast i tisdags stoppade Europadomstolen avvisningen av ett apatiskt
              barn. Man säger: Det här håller inte enligt internationella rättsnormer.
              Det här måste vi pröva.
            </seg>
            <seg n="fe4d19fa">
              Blir det inte lite skämmigt att vara migrationsminister i Sverige
              när internationella organ, FN och Europadomstolen, rycker ut för
              att rädda de asylsökande som vi håller på att kasta ut ur landet?
            </seg>
          </u>
          <note type="speaker" n="9548b330">
            Anf. 50 Statsrådet BARBRO HOLMBERG (s) replik:
          </note>
          <u who="ulf_holm_0fcd2f" xml:id="i-4cbecf7283eba6cb-7" n="d4516d42">
            <seg n="0f6c372a">
              Fru talman! Jag skulle önska att Gustav Fridolin också lyssnade
              på vad FN säger om svensk flyktingpolitik. FN:s flyktingkommissarie
              och även FN:s barnrättskommitté har faktiskt gett Sverige väldigt
              mycket beröm för den flyktingpolitik vi har.
            </seg>
            <seg n="7e6b5591">
              FN:s flyktingkommissarie har till och med skickat ut ett pressmeddelande
              för en tid sedan för att visa att svensk flyktingpolitik är ett
              föredöme i världen när det gäller hur man tar emot och vilken
              politik man har för världens flyktingar. Det är viktigt att se
              att världen ser med stora ögon att vi tar ett oerhört stort ansvar.
              Vi har tagit ett väldigt stort ansvar, och vi ska också fortsätta
              ta ett stort ansvar för världens flyktingar.
            </seg>
            <seg n="ad6ea23a">
              När det gäller EG-domstolen: Ja, det har blivit ett antal flera
              ärenden i EG-domstolen, och det tror jag delvis beror på det får
              vi se att vi har haft en väldigt kraftig inströmning av antalet
              asylsökande. Vi har fler ärenden i dag än vad vi hade tidigare,
              och det ser vi på väldigt många olika håll. Sedan är det väl bra
              att vi har EG-domstolen som så att säga ett yttersta nät och involverar
              detta i den nationella lagstiftningen. Jag trodde att Miljöpartiet
              och Gustav Fridolin kanske var lite tveksam till EG och harmoniseringen
              av flyktingpolitiken inom EU, men det här är faktiskt en konsekvens
              av harmoniseringen i EU, nämligen att vi faktiskt också får en
              rättslig bedömning på EG-nivå.
            </seg>
          </u>
          <note type="speaker" n="604b7588">
            Anf. 51 GUSTAV FRIDOLIN (mp) replik:
          </note>
          <u who="gustav_fridolin_76f0ba" xml:id="i-c6af2485d6b6b0c0-4" n="8ffd5c09">
            <seg n="a7f51123">
              Fru talman! Miljöpartiet har aldrig varit kritiskt till vare
              sig Europadomstolen eller Europarådet.
            </seg>
            <seg n="c3f915ee">
              Jag är glad att Barbro Holmberg inte är socialminister. Hade
              vi fått en epidemi bland barn i Sverige, bland svenska barn, och
              Barbro Holmberg hade varit socialminister, så hade hon sagt: Oj,
              nu måste vi nog gå ut och titta på varifrån den här epidemin kommer
              ifrån. Vi måste fundera. Vi får nog tillsätta en samordnare som
              blir färdig någon gång nästa år med en utvärdering om hur de här
              barnen blir sjuka men akta er, vi ska inte ge dem medicin, för
              tänk, då blir kanske fler barn sjuka, för de vill också åt den
              här medicinen!
            </seg>
            <seg n="953ebe3b">
              Det är klart vi ska arbeta med förebyggande åtgärder! Jag nämnde
              hur man kunde förbättra asylprocessen i mitt anförande. Jag pratade
              om att barns asylskäl måste tas upp och att man skulle behöva
              en bortre gräns i asylprocessen. Vi måste också förebygga internationella
              oroshärdar. Vi måste verka för att internationell rätt upprätthålls.
              Vi måste verka för att kvinnor och barn inte utnyttjas i krig.
              Men tyvärr har vi krig, konflikter och förföljelse i världen.
              Tyvärr har vi etnisk förföljelse. Tyvärr våldtas barn och kvinnor
              i krig, och barn tvingas bevittna när deras mammor våldtas. Då
              får man svåra trauman, och vi har ett ansvar att hjälpa dem som
              kommer hit.
            </seg>
            <seg n="a27a3b4a">
              Martin Luther King sade en gång att världens tragik inte beror
              på de onda människornas ondska utan på de goda människornas tystnad.
              Apati är att inte göra någonting. I dag finns det några riksdagspartier
              som inte vill att riksdagen ska rycka ut och göra någonting när
              vi ser 150 apatiska barn ligga och sondmatas i vårt land och riskerar
              att utvisas härifrån. Ibland tror man att det är ett större problem
              med de apatiska riksdagsledamöterna inte de apatiska barnen!
            </seg>
            <seg n="08977f34">
              Mot denna apati ställer fem partier empati, medkänsla med de
              här barnen, möjligheten att låta dem stanna, kravet på regeringen
              att utarbeta en förordning som ger dem en möjlighet att stanna
              och få vård. Jag är ledsen för den sida Barbro Holmberg har valt.
              Jag hoppas att inte alla hennes partikolleger i riksdagen väljer
              samma sida.
            </seg>
          </u>
          <note type="speaker" n="93ffce47">
            Anf. 52 Statsrådet BARBRO HOLMBERG (s) replik:
          </note>
          <u who="ulf_holm_0fcd2f" xml:id="i-4cbecf7283eba6cb-8" n="d4516d42">
            <seg n="08493729">
              Fru talman! Gustav Fridolin talar om inkännande och medkännande,
              och det är klart: Man ska ha hjärta i politiken. Men man ska också
              ha hjärna i politiken. Vi måste se till helheten. Vi måste se
              till att alla sjuka barn får den vård de behöver. Vi måste se
              till att alla sjuka barn tas om hand i den individuella prövningen
              i asylärenden.
            </seg>
            <seg n="55e85ea5">
              Gustav Fridolin nämner en medicin. Det är nog så att vi inte
              riktigt vet vilken medicin som de här barnen behöver. Det kan
              se väldigt olika ut. De här barnen kommer från olika länder, de
              har haft olika upplevelser, deras sjukdomssymtom kanske utvecklas
              på olika sätt, en del kanske behöver sjukhusvård andra behöver
              det inte och så vidare. Det ser väldigt olika ut. När det gäller
              kopplingen till uppehållstillstånd ser vi att det går att förebygga
              att barn hamnar i de här väldigt svåra situationerna. Det går
              att vända den här processen även innan man har fått uppehållstillstånd.
              Vi har också sett exempel på att barn blir friska när de återvänder
              till sina hemländer.
            </seg>
            <seg n="089265bb">
              Det här är inte så enkelt. Det är enkelt att måla ut allting
              i svart eller vitt, men det är inte särskilt enkelt. Det innehåller
              väldigt många komplicerade samband.
            </seg>
          </u>
          <note type="speaker" n="42f3c43b">
            Anf. 53 KALLE LARSSON (v) replik:
          </note>
          <u who="kalle_larsson_517fba" xml:id="i-d5ec4f59a9dac525-3" n="c9e1b425">
            <seg n="3b375b26">
              Fru talman! Jag väntade en stund, igen, för att lyssna hur orden
              från Barbro Holmberg föll. De handlade om att den situation de
              här barnen befinner sig i berör oss väldigt djupt, och vi är mycket
              oroliga. Till synes var det mer spontant än det vi tidigare har
              fått höra från socialdemokratiskt håll. Men vi fick också höra
              att de barn som har livshotande sjukdom ska få stanna. Det är
              ju bara det att det här är ord som döljer verkligheten i dag,
              och det är ju verkligheten vi behöver förändra inte hitta de bästa
              orden för att skyla över den.
            </seg>
            <seg n="8d129594">
              Barbro Holmberg har ett retoriskt och politiskt problem, minst
              ett. Det är att varje positiv beskrivning om den kommande instans-
              och processordningen och utlänningslagen som vi har pressat fram
              ju också är en beskrivning av en brist i den gamla. Den ökade
              muntligheten innebär ju att vi hittills inte har haft tillräcklig
              muntlighet. Den ökade öppenheten innebär ju att det till nu har
              varit slutenhet. Tvåpartsförfarandet innebär ju att man inte har
              fått tala för sin sak som asylsökande hittills, och den stärkta
              rättssäkerheten i den nya processen, som Barbro Holmberg också
              talar om, innebär ju att det finns en brist i rättssäkerheten
              i dagens process. Det är den retoriskt och politiskt bekymmersamma
              situationen som Barbro Holmberg faktiskt inte riktigt lyckas ta
              sig ur.
            </seg>
            <seg n="213b20ae">
              Det finns ju en lösning på detta. Det handlar om att se och erkänna
              bristerna nu och göra någonting åt de fall som har behandlats
              med bristande rättssäkerhet, med bristande muntlighet, med bristande
              tvåpartsförfarande och med bristande öppenhet på ett sätt, och
              att inse att de som kommer till det nya systemet kommer att få
              en bättre process och därför inte behöver några specialbeslut.
            </seg>
            <seg n="df123af9">
              Är Barbro Holmberg medveten om bristen i logik i det resonemang
              hon själv för just nu?
            </seg>
          </u>
          <note type="speaker" n="4c4254f2">
            Anf. 54 Statsrådet BARBRO HOLMBERG (s) replik:
          </note>
          <u who="ulf_holm_0fcd2f" xml:id="i-4cbecf7283eba6cb-9" n="d4516d42">
            <seg n="114772e0">
              Fru talman! Ja, Kalle Larsson målar som vanligt allting i svart
              eller vitt antingen eller. Antingen har vi öppenhet eller också
              har vi slutenhet. Antingen har vi muntlighet eller också har vi
              ingen muntlighet alls. Antingen har vi rättssäkerhet eller också
              är det helt rättsosäkert. Verkligheten ser ju inte ut så.
            </seg>
            <seg n="ff3b0333">
              Vi har öppenhet i processen redan i dag, men vi vill öka den.
              Vi har en viss muntlighet i processen i dag i Migrationsverket
              är det muntlighet i 100 % av asylutredningarna, och i Utlänningsnämnden
              är något färre men vi vill öka muntligheten. Vi har en rättssäker
              prövning i dag, men vi vill öka rättssäkerheten. Jag ser inget
              problem med att vi nu, hela tiden, måste förbättra det system
              som vi har. Nedläggningen av Utlänningsnämnden och överförandet
              av de här ärendena till domstol är ju inte en slutpunkt, utan
              det är ju en del i en process som sannolikt kommer att fortgå.
              Det är ju en del i en process som innebär att vi ständigt måste
              se över processen. Vi måste se över lagstiftningen för att anpassa
              den på olika sätt. Verkligheten förändras, och då måste vi se
              över detta. Det här är alltså någonting som vi måste se som en
              process.
            </seg>
          </u>
          <note type="speaker" n="b0a81394">
            Anf. 55 KALLE LARSSON (v) replik:
          </note>
          <u who="kalle_larsson_517fba" xml:id="i-d5ec4f59a9dac525-4" n="c9e1b425">
            <seg n="cc18cb03">
              Fru talman! Ja, det var ju också ett svar: Det här är någonting
              som vi måste se som en process. Ja, det är klart att vi måste
              göra det!
            </seg>
            <seg n="c161239d">
              Men min invändning var ju att om man säger att saker kan bli
              bättre så är de inte bra nog i dag. Det betyder ju att tiotusentals
              människor befinner sig i asylprocessen i dag i en process som
              inte är bra nog. Och då är förslaget just det: att förändra verkligheten
              för dessa människor ytterst för dessa 150 apatiska barn genom
              att ge dem möjligheten till en bättre individuell prövning än
              vad de har fått i dag och därmed också möjligheten att stanna.
            </seg>
            <seg n="25a97fe8">
              Jag är också fascinerad över den beskrivning av forsen som förekommit
              i tidigare replikskiften. Barbro Holmberg säger att vi måste göra
              båda delarna: både fundera över varför barn ramlar i forsen och
              försöka rädda dem när de befinner sig där. Och Barbro Holmberg
              har gett en del argument för vad det är man gör för att förhindra
              att barn ska hamna i den forsen. Men vad har Barbro Holmberg egentligen
              presenterat för att hjälpa de barn som har trillat i?
            </seg>
            <seg n="5a0643a3">
              Jag ska göra ett personligt erkännande. Jag lärde mig simma först
              i gymnasieskolan. Jag var först i min grundskolas historia att
              faktiskt få högsta betyg i gymnastik utan att ha deltagit i några
              simträningar över huvud taget. Men jag är i forsen. Vi är fem
              partier i forsen just nu. Vi gör vad vi kan, men vi är inte många
              nog. Vi sträcker ut en hand. Vi ber om en livräddningsväst. Vi
              ber om hjälp och stöd för att nu göra någonting åt de barn som
              befinner sig i forsen. Frågan är: Har Barbro Holmberg baddräkten
              med sig?
            </seg>
          </u>
          <note type="speaker" n="5523c4b6">
            Anf. 56 Statsrådet BARBRO HOLMBERG (s) replik:
          </note>
          <u who="ulf_holm_0fcd2f" xml:id="i-4cbecf7283eba6cb-10" n="d4516d42">
            <seg n="2bf08e86">
              Fru talman! Jag kan gärna upprepa det som jag har sagt tidigare.
              Vad gör vi för de barn som finns i forsen, vad gör vi för de barn
              som är väldigt sjuka? De barn som är väldigt sjuka ska få den
              vård de behöver. Vad vi har sett till är att de har rätt att få
              samma vård som alla andra barn som bor här. Vi har också sett
              till att vi har en lagstiftning som omfattar alla sjuka barn,
              så att barn som har livshotande sjukdomar får stanna i Sverige
              om de inte kan få vård för sin sjukdom i sitt hemland. Vi har
              sett till att vi har ett sådant system att vi fångar upp människor
              som hamnar i väldigt svåra situationer, framför allt barn.
            </seg>
            <seg n="812359be">
              Som jag sagt tidigare har jag också sett till att verkligen försäkra
              mig om att Utlänningsnämnden och Migrationsverket samarbetar nära
              med läkare, psykologer när det gäller de här barnen, så att man
              får ett fullgott beslutsunderlag när man sedan ska fatta beslut
              om barnen ska få stanna eller inte. Vi har också sett till att
              vi får ett akutspår i asylprocessen.
            </seg>
            <seg n="6ee0a54d">
              Det är väldigt viktigt att vi ser till helheten men att vi också
              ser till det enskilda barnet.
            </seg>
          </u>
          <note type="speaker" n="de54a7a6">
            Anf. 57 Förste vice talman PER WESTERBERG (m) replik:
          </note>
          <u who="per_westerberg_9ab354" xml:id="i-575d26febf8630fb-5" n="32fbd5a6">
            <seg n="5aa6bf1b">
              Fru talman! Jag vill även till statsrådet ställa de frågor jag
              hade till Göte Wahlström tidigare. Vi ser ju att vi har haft en
              asylprocess som har gått alldeles snett, även om vi har menat
              väl. Vi hade gärna sett en ny utlänningslag, en ny instansordning
              betydligt tidigare. Vi hade gärna sett att barnens egna asylskäl
              hade kunnat komma in och vara med redan nu i den enskilda rättsbedömning
              som nu görs av de apatiska barnen.
            </seg>
            <seg n="9847fdf4">
              Men den stora breda delen återkommer vi till. Det är frågan om
              egenförsörjning, arbete även under processen. Vi ser alldeles
              för många som går sysslolösa och inte har någon funktion. Det
              är självklart att människor det vet vi från arbetslösa sjuka mår
              dåligt under sådana premisser. Vi vill att man ska ha en generell
              rätt att arbeta under asylprocessen.
            </seg>
            <seg n="0a87bfdf">
              När det gäller de som nu befinner sig i övergångsskedet, och
              som nu är inne i processen inför den nya instansordningen, vill
              vi gärna se att den som kan få fast anställning och klara egenförsörjning
              för sig och de sina ska få tillfälligt uppehållstillstånd och
              därmed kunna försörja sig och bygga sin framtid i Sverige. Vi
              upplever sysslolösheten som mycket, mycket destruktiv mänskligt
              och socialt och att den leder till en hel del av de tragedier
              vi ser.
            </seg>
            <seg n="009d0b0c">
              Jag erkänner att vår syn här ligger väldigt nära den amerikanska
              med tillfälliga uppehållstillstånd för arbete som kan bli permanenta
              efter fem år när man har rätt att söka medborgarskap. Men jag
              tror att det mer bygger på visionerna om att bygga sig en ny framtid,
              inte att försöka få fram så många krämpor som möjligt.
            </seg>
          </u>
          <note type="speaker" n="88ae3d3f">
            Anf. 58 Statsrådet BARBRO HOLMBERG (s) replik:
          </note>
          <u who="ulf_holm_0fcd2f" xml:id="i-4cbecf7283eba6cb-11" n="d4516d42">
            <seg n="c84484e8">
              Fru talman! Först lite grann om slängen om att det har tagit
              väldigt lång tid för regeringen att få fram ett förslag om att
              lägga ned Utlänningsnämnden. Per Westerberg vet mycket väl, precis
              som alla andra ledamöter i den här salen, att det inte har tagit
              särskilt lång tid. Regeringen lade fram en lagrådsremiss med utgångspunkt
              från det beslut som riksdagen fattade. Men, Per Westerberg, det
              var inte genomförbart, därför att Lagrådet sade faktiskt nej till
              det förslaget. Jag utgår ifrån att Per Westerberg inte tycker
              att vi bara ska köra över Lagrådet och lämna ett förslag utan
              att ha stöd från Lagrådet.
            </seg>
            <seg n="52e0f00b">
              Vad vi nu har är ett genomarbetat förslag med en finansiering
              av reformen och ett genomarbetat förslag till en ny utlänningslag.
              Nu är förslaget genomförbart. Det har inte tagit alltför lång
              tid.
            </seg>
            <seg n="4174469b">
              När det sedan gäller arbete under processen skiljer sig Sverige
              från väldigt många andra länder i Europa såtillvida att om man
              är asylsökande och ärendet beräknas ta längre tid att handlägga
              än fyra månader har man rätt att arbeta. Det tycker jag är viktigt
              därför att det innebär att man kan vara aktiv under processen.
              Men om jag förstår Per Westerberg rätt ska det vara en generell
              rätt att arbeta från dag ett i asylprocessen. Det tror jag inte
              är en bra lösning, därför att det finns väldigt många som kommer
              hit och uppenbart saknar asylskäl. De får sin sak prövad oerhört
              snabbt, och de ska också återvända väldigt snabbt. Att dra in
              dem på arbetsmarknaden tror jag inte är en bra idé, utan vi måste
              ha en ordning som innebär att om man ska befinna sig här under
              en tid ska man ha rätt att arbeta. Det tror jag är riktigt.
            </seg>
          </u>
          <note type="speaker" n="8df23f89">
            Anf. 59 Förste vice talman PER WESTERBERG (m) replik:
          </note>
          <u who="per_westerberg_9ab354" xml:id="i-575d26febf8630fb-6" n="32fbd5a6">
            <seg n="d7a34c6e">
              Fru talman! Får uppfattning är nog, oavsett vad statsrådet tycker,
              att det har tagit för lång tid från 2001 och framåt. Vi känner
              väl problemen, men det handlar om att hantera problemen och komma
              fram så snabbt som möjligt. Att hålla på i fyra år är för oss
              en orimligt lång tid. Jag vet problemen, och det är allmänt känt
              i kammaren. Vi hade gärna sett att de särskilda asylskälen för
              barnen hade varit i kraft redan nu. Det är därför som vi i praktiken
              yrkar på detta i reservationen 38.
            </seg>
            <seg n="e92fc9f7">
              När det sedan gäller generell rätt att arbeta under asylprocessen
              är det självfallet så att om det blir en snabb avvisning via ett
              snabbt beslut så blir det inte mycket till arbete. Men vi anser
              att det finns ett problem med att människor under relativt ovissa
              förhållanden under rätt lång tid går sysslolösa. Det är destruktivt.
              Vi vet det från andra politikområden. Vi tycker att om man kan
              och har möjlighet att jobba jag betonar det är det en bättre lösning
              för egenförsörjning.
            </seg>
            <seg n="ddffd750">
              Sedan kommer vi att ha problem med övergångsreglerna och att
              kunna klara en vettig övergång till den nya instansordningen.
              Vi skulle gärna se att man fick ett system där den som kan få
              fast arbete och egenförsörjning skulle få det tillfälliga uppehållstillståndet
              för arbete. Vi vill gärna få fram den permanenta möjligheten till
              arbetskraftsinvandring i ett senare skede. Men vi tror att detta
              är fullt möjligt och skickar rätt signaler. Man ska inte i första
              hand komma till Sverige för att bli bidragsförsörjd utan för att
              bli arbetsförsörjd. Det är vår sensmoral. Vi tror att den är viktig
              som signalsystem, för annars kan vi lätt locka hit människor på
              fel premisser, fel idéer. Det är arbete och företagande som bygger
              välfärden.
            </seg>
          </u>
          <note type="speaker" n="5de4a0fa">
            Anf. 60 Statsrådet BARBRO HOLMBERG (s) replik:
          </note>
          <u who="ulf_holm_0fcd2f" xml:id="i-4cbecf7283eba6cb-12" n="d4516d42">
            <seg n="854ad293">
              Fru talman! Jag tror nog att vi alla är eniga om att en alltför
              lång väntan är väldigt destruktiv för människor. Det gäller egentligen
              oavsett om man är sjukskriven eller arbetslös under väldigt lång
              tid eller om man befinner sig i en asylprocess under väldigt lång
              tid. Det tar ett tag att komma tillbaka. Därför måste vi i första
              hand arbeta på att se till att den väntan blir så kort som möjligt.
              Den väntan ska inte vara lång. Därför menar jag att det är oerhört
              viktigt att vi ställer väldigt stora krav på myndigheterna. Men
              det är också viktigt att vi faktiskt ställer krav på de asylsökande
              och tydliggör vikten av att klarlägga sin identitet, se till att
              alla handlingar finns och att finnas tillgänglig under utredningen.
              Då ska man kunna ställa krav på myndigheten att få ett beslut
              väldigt snabbt.
            </seg>
            <seg n="da071017">
              Detta att man också ska kunna arbeta under asylprocessen, att
              få ett undantag, tror jag är viktigt för att man ska kunna hålla
              sig sysselsatt under tiden. Det är någonting som egentligen redan
              finns, däremot inte från dag ett utan om ärendet beräknas ta en
              längre tid.
            </seg>
          </u>
          <note type="speaker" n="8713ab05">
            Anf. 61 SOLVEIG HELLQUIST (fp):
          </note>
          <u who="solveig_hellquist_cfc9ee" xml:id="i-6e51cf0b32e1bf51-0" n="86639172">
            <seg n="7779bc89">
              Fru talman! Mycket har sagts så här långt in i debatten, men
              jag väljer ändå att säga vad jag har på hjärtat. Det handlar om
              dessa våra minsta.
            </seg>
            <seg n="a20d006f">
              Jag kommer från Västernorrland. Under den här mandatperioden
              är det många som har varit i kontakt med mig angående asylsökande
              familjer som hotas av utvisning eller har fått avvisningsbeslut.
              Det gemensamma är att alla de här familjerna har farit mycket
              illa. Bara under de senaste dagarna har flera stycken vänt sig
              till mig och vädjat om hjälp. Tyvärr är jag som enskild ledamot
              maktlös. Det handlar om ett apatiskt flickebarn. Hon kollapsade
              efter det att familjen hade fått besked om utvisning. Flickan
              sover hela tiden. Hon sondmatas och reagerar inte på värme, kyla
              eller beröring. Hon talar inte. Hon är orörlig. Hon sväljer inte
              ens vatten. Hon är slapp i kroppen. Den enda aktiva handling hon
              har gjort är att flera gånger ha försökt dra ut sonden.
            </seg>
            <seg n="ab5bd001">
              Socialtjänsten bedömer att föräldrarna har bristande omsorgsförmåga.
              Det gjordes i februari. Det senaste avslagsbeslutet fattades av
              Utlänningsnämnden den 30 mars. Familjen ska utvisas till Uzkebistan,
              där pappan hotas av fängelse och tortyr.
            </seg>
            <seg n="a4fd5d87">
              Sverige har tidigare gjort sig känt för demokrati, humanism och
              välfärd. Vi har varit en röst i världen när det gäller de mänskliga
              rättigheterna. Men nu är det andra tider. Någonting ofattbart
              håller på att hända i Sverige. Vi vet att de apatiska barnen har
              egna traumatiska upplevelser. Vi vet också att föräldrar har utsatts
              för livshotande och förnedrande situationer i sina hemländer,
              ibland inför barnens ögon. De har därför svårt att orka vara föräldrar.
              De saknar förmåga att hjälpa barnen att tillfriskna eftersom även
              de lever i en svår, oviss situation. Barn och föräldrar har kommit
              till Sverige i hopp om att få stanna ett hopp som har slutat i
              fullständig hopplöshet. Föräldrar skulle kunna hjälpa sina barn
              om de själva orkade le mot barnen och ingjuta hopp inför framtiden.
              Men en förutsättning är ett uppehållstillstånd.
            </seg>
            <seg n="9aac071a">
              Jag har under en följd av år generellt sett varit mycket kritisk
              till allt tal om barns bästa och barnkonventionen. Det var långt
              innan dess att debatten om de apatiska barnen väcktes. Det är
              mycket prat om barns bästa i dag, men väldigt lite handling. Få
              beslut fattas som faktiskt prioriterar barn. Att Sverige var ett
              av de första länder som ratificerade barnkonventionen är inte
              mycket att yvas över en dag som den här.
            </seg>
            <seg n="cae784cf">
              Jag har farhågor inför framtiden. Om de apatiska barnen inte
              bedöms vara barn som far illa och som därför behöver allt tänkbart
              stöd från samhället frågar jag mig: Vilka barn i samhället i Sverige
              och i världen i dag ska betraktas som barn som far illa?
            </seg>
            <seg n="5c91168a">
              Att besluta att svårt sjuka barn ska avvisas till sina hemländer
              innebär att taket för vad barn ska tåla och utstå har höjts avsevärt.
              Jag anser att Sverige bryter mot etiska regler, mot mänskliga
              rättigheter och inte minst mot barnkonventionen.
            </seg>
            <seg n="f3982480">
              I dag har varje enskild socialdemokratisk och moderat riksdagsledamot
              tagit på sig ett mycket stort ansvar när vi ska rösta i frågan.
              Jag vädjar till samtliga riksdagsledamöter att lyssna till sitt
              förnuft och sitt samvete och bestämma sig för att låta de svårt
              sjuka apatiska flyktingbarnen och deras familjer få uppehållstillstånd.
              Ge barnen och deras familjer möjligheter att tillfriskna och få
              tillbaka lusten att leva! Då kan vi alla lämna kammaren med högt
              burna huvuden.
            </seg>
          </u>
          <note type="speaker" n="666e55c5">
            Anf. 62 ANNIKA QARLSSON (c):
          </note>
          <u who="annika_qarlsson_19f936" xml:id="i-1be08777d3a36543-0" n="afc02f89">
            <seg n="fd83af8a">
              Fru talman! Jag berättade för några kommunalråd som jag mötte
              nere i cafeterian vad vi debatterar här i dag. Jag sade att den
              stora frågan handlar om de apatiska barnen. Den bekymrade fråga
              jag fick tillbaka var: Men ser man inte att det är ett större
              problem än bara det här? Jo, det är ju det vi ser allihop. Det
              är därför det finns 80 reservationer i det här betänkandet, och
              det är därför det finns ett upprop där svenska kyrkliga församlingar
              ansluter sig. Många enskilda människor engagerar sig och är mycket
              upprörda över hur den svenska asyl- och migrationspolitiken bedrivs.
            </seg>
            <seg n="2d7b6244">
              Men någonstans är det det här som blir det synliga beviset på
              hur snett det är i samhället i dag. Birgitta Carlsson var uppe
              tidigare, och jag ansluter mig till hennes anförande. Det gäller
              också de reservationer, nr 47 och 54, som hon yrkade bifall till.
              Jag står självfallet bakom alla våra övriga reservationer också.
            </seg>
            <seg n="a38e2be6">
              I Sverige har vi länge berömt oss av att vi har en väldigt human
              och generös flyktingpolitik. Jag möter många människor i dag som
              fortfarande går i föreställningen att det är där vi befinner oss.
              Men alltfler upptäcker att så inte är fallet. Alltfler talar om
              att de skäms över att vi uppför oss på det här viset. Den politiken
              existerar inte längre.
            </seg>
            <seg n="7c2f77db">
              Om man läser riktlinjer eller svaren från statsrådet eller lyssnar
              på Göte Wahlström eller Barbro i kammaren här i dag så låter det
              väldigt bra, och det ser så fint ut i alla dokument. Men gapet
              är så stort mellan orden och verkligheten.
            </seg>
            <seg n="cbdf8581">
              Det finns en flicka, en bland många fall. Det är Shahida, som
              är 13 år och kommer från Uzbekistan. Även om man smeker henne
              över kinden så blir det ingen reaktion över huvud taget. Beslutet
              låter så här: Beträffande barnens bästa och barnkonventionen sägs
              att enligt förarbetena till lagen kan de humanitära skälen vara
              av något mindre allvar och tyngd när barn berörs. Samhälleliga
              intressen som behovet av en reglerad invandring och att förhindra
              ökade kostnader medför att beslutet att avvisa en familj med barn
              måste kunna fattas även om det i det enskilda fallet hade varit
              bäst för barnet att stanna här.
            </seg>
            <seg n="48517d45">
              Verklighet och ord kan vara långt ifrån varandra, som sagt. Flickan
              är en av många tusentals barn som finns både i den svenska asylprocessen
              och som lever här gömda. Det har varit tal om vården här i dag,
              men det handlar också om barnens rätt till skola och utbildning.
              Det finns många bekymmer på området fortfarande.
            </seg>
            <seg n="18e50a8e">
              Barnen har inte själva valt den situation som de är i. Därför
              har vi också ett ansvar för dem. Vi kan också se att det finns
              enorm kritik både från organisationer som jobbar med de här människorna
              och barnen och från internationellt håll mot Sverige. Det om något
              borde vara ett varningstecken när de vackra orden inte omsätts
              i praktiken och när gapet mellan ord och verklighet är så stort.
            </seg>
            <seg n="dd49ddc2">
              Riksrevisionen uppmärksammar regeringens tillkortakommanden på
              området. Man sade att det görs för lite och för sent och att det
              inte är nog med pengar. Centerpartiet har sagt att vuxna inte
              ska behöva befinna sig i processen längre än tolv månader och
              barn i sex månader. Om man går efter de riktlinjerna så behöver
              vi inte hamna i den situation där vi är i dag, när vi har 150
              apatiska barn som vi inte vill ge en ordentlig prövning utifrån
              den situation de befinner sig i.
            </seg>
            <seg n="921cb832">
              Som en av 349 riksdagsledamöter har jag många gånger funderat
              på var besluten har fattats någonstans. Inte någonstans, i någon
              debatt, har jag hört riksdagsledamöter stå upp och säga: Vi måste
              ha en hårdare och tuffare politik! Vi ska skicka ut barnen! Här
              ska inte prövas! Inte någonstans har jag känt att den debatten
              förs. Ändå är det det som blir konsekvensen.
            </seg>
            <seg n="ffc5b03e">
              Jag har försökt fråga människor som jobbar i organisationer nära
              flyktingar var de ser att besluten fattas någonstans. En del små
              beslut kommer till socialförsäkringsutskottet.
            </seg>
            <seg n="dc270b28">
              De menar också att när regeringen gör utlåtanden i enskilda ärenden
              är det många gånger väldigt specifika utlåtanden, som just i detta
              enskilda fall är positiva, men som för alla övriga i samma grupp
              blir förödande.
            </seg>
            <seg n="8f6e8f11">
              Man pekar också på att Utlänningsnämnden stegvis förändrar praxis,
              där beslutet kan låta som det som jag läste upp nyligen.
            </seg>
            <seg n="98322648">
              Den bild som tonar fram för mig är en regeringspolitik som med
              väldigt små steg hela tiden går i samma riktning. Det känns som
              om att det handlar om att ge vissa signaler: Stäng gränserna!
              Bomma igen! Kom inte hit! Men man erkänner inte detta i ord.
            </seg>
            <seg n="851571c5">
              Betänkandet skulle också kunna kallas för solidariteten som försvann.
            </seg>
            <seg n="ff181737">
              Under debatten har det funnits lite olika tolkningar av reservation
              54. För att klargöra för dem som sitter hemma vid tv-apparaterna
              eller uppe på läktaren och som inte har betänkandet ska jag läsa
              ställningstagandet i reservation 54.
            </seg>
            <seg n="604a0800">
              Asylsökande svårt traumatiserade barn i Sverige har i ett antal
              fall utvecklat psykiska störningar som lett till livshotande funktionsbortfall,
              s.k. depressiv devitalisering. Detta är ett behandlingsbart tillstånd
              med god prognos. En väsentlig faktor för behandlingsresultatet
              synes vara att familjen får permanent uppehållstillstånd. Dock
              krävs långvarig vård för att barnet helt skall återvända till
              livet.
            </seg>
            <seg n="e7b2b8e6">
              Vi anser det nödvändigt att regeringen, bl.a. för att förhindra
              tragiska dödsfall hos de depressivt devitaliserade barnen och
              mot bakgrund av barnens och deras föräldrars svåra traumatisering,
              utfärdar en förordning om att dessa barn skall beviljas ett permanent
              uppehållstillstånd av humanitära skäl. Det är också viktigt att
              det inte är migrationsmyndigheterna som avgör vilka barn som lider
              av depressiv devitalisering. En oberoende expertgrupp bestående
              av barnläkare, barnpsykiater och barnpsykolog och utsedd av Socialstyrelsen
              i samråd med oberoende organisationer som exempelvis Rädda Barnen
              och Röda Korset skall bedöma vilka barn som lider av depressiv
              devitalisering.
            </seg>
            <seg n="cdc8abfc">
              Det är alltså inte något generellt, utan det kommer att avgöras
              från fall till fall.
            </seg>
          </u>
          <note n="abd3f678">
            I detta anförande instämde Birgitta Carlsson och Kenneth Johansson
            (båda c).
          </note>
          <note type="speaker" n="32723a93">
            Anf. 63 MAURICIO ROJAS (fp):
          </note>
          <u who="mauricio_rojas_b80f08" xml:id="i-a31226bbb0676225-0" n="06c3b321">
            <seg n="a0b322d9">
              Fru talman! Det har varit en lång debatt som har varit intressant
              på många sätt. Vi har hört några pinsamheter. Jag vill kommentera
              en.
            </seg>
            <seg n="40822c5a">
              Migrationsministern blandar ihop Europeiska unionen med Europadomstolen.
              De hänger inte ihop. De har ingenting med varandra att göra. Det
              är viktigt att upplysa allmänheten om att så är fallet. Det är
              bara synd att en migrationsminister kan betrakta Europadomstolen
              som en del av Europeiska unionen.
            </seg>
            <seg n="fab84175">
              Sedan har vi hört en debatt om en missuppfattning. Per Westerberg
              började så. Han sade att det som fem partier föreslår i reservationen
              kan uppfattas som ett kollektivt beslut. Per Westerberg vet att
              det inte handlar om något kollektivt beslut. Men han tror att
              det kan uppfattas på det viset.
            </seg>
            <seg n="1d426637">
              Det är just den här missuppfattningen som både socialdemokrater
              och moderater har spritt. Det vore mycket beklagligt om Moderaterna
              i dag röstar mot en missuppfattning när de röstar mot vår reservation.
            </seg>
            <seg n="a5b5a50d">
              Jag är väldigt glad över att Annika Qarlsson läste upp ställningstagandet
              i vår reservation. Det är ett förfarande där det finns ett individuellt
              moment. Det är mot detta som moderater och socialdemokrater kommer
              att rösta, inte mot den missuppfattning som Per Westerberg nämnde
              i sin 15 minuter långa bortförklaring. Det är mycket svårt för
              mig att förstå hur Moderaterna kommer att kunna stödja regeringen
              i detta fall.
            </seg>
            <seg n="c616f0e4">
              Fru talman! Vi har talat om 150 barn. Vi har talat om flyktingar.
              Men jag tror att det som vi kommer att rösta om i dag klockan
              fyra egentligen handlar om någonting annat. Det handlar om Sverige,
              det handlar om oss, det land som vi lever i och vilka värderingar,
              vilken etik och vilken moral som detta land ska bygga på. När
              vi trycker på knapparna i dag ungefär klockan fem över fyra är
              det inte i grunden om 150 barn som vi säger något. Vi säger något
              om Sverige, om vilket Sverige vi vill ha.
            </seg>
            <seg n="fde9769d">
              Jag vill ha ett Sverige som inte kastar ut sjuka barn, oavsett
              var de är födda. Jag vill ha ett Sverige som kan vara solidariskt
              nog att ta emot dem som vill och behöver komma hit. Det är det
              som står på spel. Och jag är övertygad om att även om det finns
              en majoritet i dag som röstar för ett annat Sverige, ett mera
              slutet, mindre solidariskt och mindre medmänskligt, finns det
              ett verkligt Sverige där utanför som i dag röstar med minoriteten.
              Vi kommer att vinna den här omröstningen klockan fyra, även om
              vi förlorar här i kammaren eftersom vi där ute i samhället bland
              de flesta människor, välmenande människor, har vunnit.
            </seg>
            <seg n="b2ad842c">
              Det här kommer inte att hålla även om vi förlorar eftersom den
              majoritet, den rörelse, som i dag finns för ett annat Sverige,
              ett Sverige som kan vara stolt över sig självt inte kan stoppas.
              Den finns inom socialdemokratin, den finns också hos Moderaterna,
              inte minst bland de unga moderaterna och inte minst bland de unga
              socialdemokraterna. Den rörelsen kommer att förändra Sverige och
              göra det bättre oavsett hur många som i dag trycker på den knapp
              som leder till ett Sverige som är mindre solidariskt.
            </seg>
            <seg n="c5d377ef">
              Jag har inga tvivel. Vi har vunnit, och vi har vunnit för att
              vi står på den rätta sidan moraliskt och etiskt för det land som
              de flesta människor vill leva i.
            </seg>
            <seg n="89f65f77">
              Samtidigt måste man ställa sig frågan: Varför kommer kanske en
              majoritet i kammaren trots allt i dag att rösta mot det Sverige
              som jag tror att vi alla vill ha? Jag tror inte att de socialdemokrater
              och moderater som kommer att rösta mot vår reservation är främlingsfientliga,
              inhumana eller något liknande. Det tror jag verkligen inte.
            </seg>
            <seg n="7fe7550f">
              Jag tror att det som driver dem och migrationsministern till
              detta mycket sorgliga spektakel som vi har fått se i dag och under
              flera månader är en djupt misslyckad integrationspolitik och den
              oro som finns i Sverige om detta. Det är därför som socialdemokratin
              väljer att ha en utkastarpolitik. De blir inte glada när det kommer
              människor till oss. De säger inte: Hurra, det kom 1 000 unga människor
              till som vill leva här! Är det inte bra och roligt att det kommer
              människor till oss?
            </seg>
            <seg n="4bd7ea28">
              Nej, de blir jätteledsna och oroade och försöker hitta alla sätt
              att göra sig av med dessa människor. Varför? Jo, därför att det
              finns en integrationspolitik som inte fungerar, som har lett till
              segregation, som har lett till bidragsberoende och som har lett
              till utslagning. Och ni har inte kunnat göra något åt det.
            </seg>
            <seg n="cc7c8be3">
              I stället för att göra integrationspolitiken bättre, och i stället
              för att fixa jobb och värdiga liv och göra vad ni kan för detta
              slår ni mot människorna. Ni vill stänga gränserna, ni vill slänga
              ut sjuka barn, och ni slår mot människor i stället för att ha
              mod att förändra den politik som inte fungerar.
            </seg>
            <seg n="7a654c1c">
              Jag utmanar er socialdemokrater, och även moderater. Vi kan ta
              emot dessa människor. Dessa barn kan stanna. Vi måste förändra
              den politik som inte fungerar.
            </seg>
            <seg n="0e67040f">
              Låt oss göra det i stället för att kasta ut människor som behöver
              ett land att leva i, och låt oss också göra det för det Sverige
              som ni och vi vill leva i, ett Sverige vi alla kan vara stolta
              över. Klockan fyra kommer vi att vara lite mindre stolta över
              det här Sverige, men inom kort kommer majoriteten i samhället
              att säga: Det här accepterar vi inte!
            </seg>
          </u>
          <note n="e9135a88">
            I detta anförande instämde Linnéa Darell och Gunnar Nordmark
            (båda fp).
          </note>
          <note type="speaker" n="b3ccab63">
            Anf. 64 GÖTE WAHLSTRÖM (s) replik:
          </note>
          <u who="gote_wahlstrom_662c3b" xml:id="i-8a64e6c9ebef4127-12" n="8ae0688e">
            <seg n="9ef76d7d">
              Fru talman! Jag hade inte haft för avsikt att replikera på Mauricio
              Rojas, men eftersom Mauricio Rojas är ledamot i denna riksdag
              bekymrar det mig att Mauricio Rojas i talarstolen tar ord i sin
              mun som jag inte trodde att jag skulle får höra här. Att Mauricio
              Rojas kallar dem som inte har samma uppfattning som han för detta
              spektakel måste ju vara beklämmande. Är det något som Folkpartiet
              i övrigt står för, att de personer som uttrycker en annan åsikt
              än den som Mauricio Rojas företräder från talarstolen utför ett
              spektakel? Jag måste ställa frågan.
            </seg>
            <seg n="1242e599">
              Är det fler frågor som är spektakel för Mauricio Rojas i riksdagsdebatten
              så är det naturligtvis bekymmersamt. Han talar om att man slänger
              ut, kastar ut, och använder uttryck som ingen annan har gjort
              tidigare i debatten. Jag måste ställa mig frågan: Är det Folkpartiets
              uppfattning att människor kastas ut ur Sverige, att man slängs
              ut ur Sverige och att det här är ett spektakel? Jag måste ställa
              frågan.
            </seg>
          </u>
          <note type="speaker" n="851f47f9">
            Anf. 65 MAURICIO ROJAS (fp) replik:
          </note>
          <u who="mauricio_rojas_b80f08" xml:id="i-a31226bbb0676225-1" n="06c3b321">
            <seg n="c7a97b70">
              Fru talman! Ja, det är Folkpartiets uppfattning att den flyktingpolitik
              som ni har skapat och förvaltar är inhuman. Det har vi skrivit
              om. Det har vi motionerat om. Det har vi sagt hundratals gånger.
              Så är det. Och det är inte bara vi som säger det. Socialdemokratiska
              organisationer och politiker, Rädda Barnen, Röda Korset tiden
              skulle inte räcka för att nämna alla dem som säger att den politik
              som ni bedriver inte är human.
            </seg>
            <seg n="abd56747">
              Ni slänger ut människor, och inte bara det. Ni har också tusentals
              människor som finns runtom i Sverige som ni inte ens kan slänga
              ut. Men de får inte heller leva bland oss på ett normalt sätt.
              Det är människor som inte kan avvisas. Jag har träffat många.
              Jag företräder några av dessa inför Europadomstolen, där jag har
              anklagat din regering för inhuman behandling av människor.
            </seg>
            <seg n="bc675056">
              Jag vill också säga en sak till. En migrationsminister som säger
              att det vore en humanitär katastrof att ge dessa barn rätt att
              stanna vad ska man kalla det? Är det inte ett spektakel? Hur många
              människor kan tycka att dessa ord var väl övervägda? Tycker du
              det, Göte Wahlström? Tycker du att det vore en humanitär katastrof
              att ge dessa 150 barn rätt att stanna i Sverige? Tycker du verkligen
              det? Eller tycker du att det var ett övertramp från en minister
              som är mycket pressad, som vet att hon försvarar en sak som i
              grunden inte kan försvaras?
            </seg>
          </u>
          <note type="speaker" n="eae0dc5d">
            Anf. 66 GÖTE WAHLSTRÖM (s) replik:
          </note>
          <u who="gote_wahlstrom_662c3b" xml:id="i-8a64e6c9ebef4127-13" n="8ae0688e">
            <seg n="2b20fc74">
              Fru talman! Mauricio Rojas, jag har träffat Rädda Barnen. Jag
              har lyssnat till vad Röda Korset säger. De säger inte samma sak
              som Folkpartiet säger i den reservation som de har gemensamt med
              ytterligare några partier. Jag tror att de organisationerna betackar
              sig för att få ord lagda i sin mun av Mauricio Rojas om att det
              är ett spektakel som förekommer i den svenska riksdagen. Jag tror
              att de betackar sig för att få dessa uttryck framförda av Mauricio
              Rojas. Det är inte förenligt med den tradition som dessa organisationer
              normalt sett företräder. Men är det fler politikområden så tala
              gärna om det. Tala om ifall Mauricio Rojas har en demokratiprocess
              som står över den svenska riksdagens!
            </seg>
          </u>
          <note type="speaker" n="ddeddffb">
            Anf. 67 MAURICIO ROJAS (fp) replik:
          </note>
          <u who="mauricio_rojas_b80f08" xml:id="i-a31226bbb0676225-2" n="06c3b321">
            <seg n="66fab932">
              Fru talman! När jag kom in till riksdagen i dag, och antagligen
              också när du gjorde det, fick jag ett litet flygblad från Rädda
              Barnen där det stod att klockan fyra på eftermiddagen i dag kunde
              vi göra skillnad. Vi kunde markera att vi ville ha ett annat Sverige,
              ett mer humant Sverige. Tolka det som du vill, men att tolka det
              så att de skulle vilja något annat än att ni, du och de andra,
              röstar för den reservation som vi har lagt fram är väldigt svårt.
              Vi kan gå ut och fråga sedan om de menade det eller kanske något
              annat som du har hittat på, jag vet inte vad.
            </seg>
            <seg n="72c15930">
              Demokratin finns här, men den finns också ute i samhället. Och
              när det ute i samhället finns en majoritet som vill något annat,
              något bättre, något mer humant, då kommer den majoriteten att
              påverka dem som sitter härinne, dig till exempel, som inte tar
              detta till dig. Det ska gå demokratiskt till genom samtal och
              påverkan, genom kyrkor, ungdomsförbund och alla de demokratiska
              organisationerna och processerna. Det kommer en dag mycket mer
              förr än senare då den här riksdagen kommer att säga: Vi har fattat
              att det ute i samhället finns en vilja till humanitet. Det är
              en vilja som ni inte kan nonchalera, för demokratins väsen är
              att de folkvalda står för det som de flesta människor tycker är
              rätt och riktigt. Det ni gör i dag har faktiskt inte folket bakom
              sig. Ni har inte ens partiet bakom er om man tänker på de flesta
              socialdemokrater. De kommer att ändra på hur ni tänker och på
              hur den här kammaren röstar.
            </seg>
          </u>
          <note type="speaker" n="a24fd410">
            Anf. 68 GUNNAR NORDMARK (fp):
          </note>
          <u who="gunnar_nordmark_65d5cd" xml:id="i-e51a5abacf5077be-0" n="c2db9f1e" next="i-5eff84d592aa4c5a-0">
            <seg n="ba9c1143">
              Fru talman! Ska man döma av vad representanter för regeringen
              och regeringspartiet har sagt här är detta en onödig debatt. Vi
              har en flyktingpolitik som präglas av humanitet och där man tar
              hänsyn till barnens bästa i varje beslut. Men sedan ser vi hur
              verkligheten ser ut. Vi ser hur människor trasas sönder när de
              möter den svenska asylpolitiken. Vi ser hur människor trasas sönder
              i asylprocessen.
            </seg>
            <seg n="7ec7e7de">
              Ett samhälles grad av civilisation och humanitet mäts kanske
              bäst i hur man behandlar de mest utsatta och skyddslösa. Under
              åren 20032004 fattade svenska migrationsmyndigheter i ett antal
              fall beslut om att skilja mycket små barn, ibland spädbarn, från
              den ena föräldern genom att utvisa föräldrarna till skilda länder.
              Det strider mot barnkonventionen. Det strider mot Europakonventionen
              om mänskliga rättigheter. Vi har en skyldighet att se till barnets
              bästa. Vi har en skyldighet att garantera människor rätt till
              familjeliv. Vi har en skyldighet att se till att familjer kan
              återförenas över gränserna. Men enligt den svenska regeringen
              och de svenska migrationsmyndigheterna är detta någon annans ansvar,
              inte vårt. Jag tror att alla kan förstå vad det innebär att mycket
              små barn utvisas med den ena föräldern och skiljs från den andra.
              Det är orimligt.
            </seg>
            <seg n="1665ffb2">
              Jag kan bara beklaga att en majoritet av utskottet inte står
              bakom det som sägs i reservation 37, där det bland annat beskrivs
              en utvidgad och förtydligad tolkning av begreppet humanitära skäl
              där man genom detta inte skulle kunna skilja mycket små barn från
              sina föräldrar genom att utvisa föräldrar och barn till olika
              länder. Men tyvärr kommer denna kammare än en gång att ge grönt
              ljus till att man skiljer små barn från den ena föräldern trots
              att detta inte är till barnets bästa.
            </seg>
            <seg n="75f3301d">
              Det finns dagar i livet då vi ställs inför valet att fatta beslut
              som rent konkret kan förändra livsvillkoren och livsmöjligheterna
              för andra människor. I dag är en sådan dag för alla ledamöter
              i denna kammare. I dag är en sådan dag för alla ledamöter i denna
              kammare. Det handlar om omkring 150 barn och ungdomar som denna
              vårdag kanske skulle kunna springa omkring på en skolgård och
              leka med sina kamrater.
            </seg>
            <seg n="0cc202d5">
              De skulle kunna vandra hand i hand med den första tonårsförälskelsen.
              Men det gör de inte. De ligger fjättrade i sina sängar, sondmatade,
              okontaktbara, omgivna av förtvivlade föräldrar och syskon. I många
              fall känner vi deras namn, vi känner deras ansikten, vi vet namnen
              på deras mammor, deras pappor, deras syskon. Ibland får vi höra
              de livsdrömmar och de framtidshopp de hade innan svensk migrationspolitik
              bidrog till att sända dem in i depressiv devitalisering.
            </seg>
            <seg n="9b0702a2">
              Det är barn och ungdomar som får tiotusentals människor att skriva
              på det så kallade påskuppropet. Det är barn och ungdomar som fått
              hundratals människor att kontakta oss ledamöter. Det är barn och
              ungdomar som fått kommunpolitiker och landstingsråd av alla partitillhörigheter
              att reagera. Det är barn och ungdomar som enligt denna morgons
              Ekonyheter fått ett rekordstort antal fall i Europadomstolen att
              leda till att man avbryter svenska utvisningsprocesser för att
              Europadomstolen ska undersöka om dessa processer bryter mot förbudet
              mot att utsättas för tortyr eller omänsklig behandling antingen
              när flyktingen kommer till sitt hemland eller genom själva avvisningen
              i sig. Detta är en mätare så god som någon på hur det står till
              med svensk asylpolitik.
            </seg>
            <seg n="4873880e">
              Det är egentligen inte mycket som begärs i reservation 54. Det
              är att barn med livshotande funktionsbortfall, efter det att sådant
              ska ha konstaterats av en oberoende expertgrupp, ska ges permanent
              uppehållstillstånd. Egentligen skulle inte detta beslut behövas.
              Det borde rymmas inom möjligheterna för uppehållstillstånd av
              humanitära skäl. Tyvärr stöder regeringen migrationsmyndigheternas
              alltför snäva tolkning.
            </seg>
            <seg n="db16764e">
              Vissa dagar ställs vi inför möjligheten att fatta beslut som
              är av livsavgörande betydelse för andra människor, och i dag är
              det en sådan dag. Vissa dagar är de av oss som är fäder eller
              mödrar medvetna om hur man känner det när ens älskade barn ligger
              apatiskt, sondmatat och glider allt längre bort från livet. Ibland
              ställs vi bara inför beslut som är enkla och rätta att fatta.
            </seg>
          </u>
          <note n="ff31c257">
            Anf. 69 ANDRE VICE TALMANNEN:
          </note>
          <u who="gunnar_nordmark_65d5cd" xml:id="i-5eff84d592aa4c5a-0" n="c2db9f1e" prev="i-e51a5abacf5077be-0">
            <seg n="7cecd4e2">
              Jag får be Anita Johansson, som är den av de närvarande ledamöterna
              som varit ledamot av riksdagen längst tid, att överta ledningen
              av sammanträdet.
            </seg>
          </u>
          <note type="speaker" n="f08fef8c">
            Anf. 70 PETER ERIKSSON (mp):
          </note>
          <u who="peter_eriksson_2b69c1" xml:id="i-c0e8182953fe4ffd-0" n="b6784f99">
            <seg n="19a94102">
              Fru ålderspresident! Jag tycker att vi har hamnat i ett väldigt
              märkligt läge, det måste jag säga. Det är en mycket märklig situation.
              Jag tror inte att jag varit med om det tidigare. Vi har många
              gånger tidigare i Sverige haft lägen där en enskild flyktingsituation
              har uppmärksammats, där ett enskilt barn eller en enskild familj
              har blivit en stor historia i medier och ibland nått ända fram
              till riksdagen. Det har visat på brister i humanitet och medmänsklighet
              i den svenska flyktingpolitiken.
            </seg>
            <seg n="73b93bd6">
              Den här gången är det lite annorlunda. Här är det inte bara en
              eller två, tre eller tio, utan här handlar det om över hundra
              barn. Det är inte bara så att de mår dåligt, utan det har gått
              extremt långt. Runtom i Sverige är människor förtvivlade. Hemma
              i Norrbotten är massor av människor förtvivlade över att vi kan
              ha en politik som är så fruktansvärt omänsklig att vi visar ut
              barn som inte ens klarar att gå på toaletten själva utan helt
              har försvunnit bort från kontaktbarhet och nåbarhet.
            </seg>
            <seg n="f574e045">
              Samtidigt talar en minister som är ansvarig för den här politiken
              i Sveriges riksdag om det här problemet och säger att problemet
              inte finns. Vi har en fungerande asylprocess i Sverige. De som
              behöver får stanna. Motsättningen mellan vad tusentals människor
              runtom i Sverige upplever och det som den ansvariga ministern
              säger är så extrem att jag knappt någonsin varit med om en sådan
              skillnad. Hur stor skillnad kan vi ha när vi ser och beskriver
              verkligheten och ändå ska ha en vettig dialog med varandra? Jag
              förstår att den här debatten kommer i tonläge som alla inte klarar
              av därför att verklighetsbilderna är så totalt olika.
            </seg>
            <seg n="8ce867de">
              Vi som ser att asylprocessen inte fungerar, vi som ser enorma
              problem och tycker att det här kanske är någonting som i och för
              sig har funnits länge men som plötsligt exploderar i medierna
              och mitt i ansiktet på oss allihop ser en politik som har gått
              i baklås. Myndigheterna fungerar inte. Myndigheter tar beslut
              som är helt oacceptabla ur varje mänsklig aspekt. Vi ser en regering
              och en minister som har fastnat i prestige och i principer i stället
              för att utgå från det medmänskliga. Principerna går före mänskliga
              hänsyn. Jag tycker att man ska tänka sig väldigt noga för när
              man börjar hamna i den situationen.
            </seg>
            <seg n="fac7d26f">
              För ett halvår sedan hade vi en diskussion som jag tycker känns
              likartad om kommunismen här i kammaren, bland människor och i
              tv, historien om hur aldrig så goda föresatser som Per Westerberg
              var inne på tidigare kan sluta i förtryck, i diktatur, tortyr
              och till och med massmord. Aldrig så goda föresatser! När principerna
              får gå före medmänsklighet och humanitet ska man stanna upp och
              fundera vart vi är på väg. Finns det något annat sätt att se på
              det?
            </seg>
            <seg n="e646421f">
              Jag har en asylansökan med mig där en av alla de flickor som
              nästan slutat att leva har fått sitt besked. Det är ett nej från
              Utlänningsnämnden. Det går inte överklaga. Där står det om barnens
              bästa, om FN:s flyktingkommission, om vår lagstiftning som säger
              att man ska utgå från barnets bästa. Men det står också att hänsynen
              till barnets bästa inte är absolut. Samhälleliga intressen som
              behovet av en reglerad invandring och att förhindra ökade kostnader
              medför att beslut att avvisa en familj med barn måste kunna fattas,
              även om det i det enskilda fallet hade varit bäst för barnet att
              stanna här.
            </seg>
            <seg n="04634575">
              Så var det i det här fallet. Det hade varit bäst för barnet att
              stanna här. Det är ingen som förnekar det. I beslutet är det en
              självklarhet att man hade kunnat ge en bättre vård här än i Uzbekistan
              och kunnat ta större hänsyn till det här barnets förutsättningar
              och möjligheter om barnet fått stanna och fått ett besked om det,
              i stället för att utvisas. Men kostnaderna går före. Det kanske
              blir för dyrt att låta en hel familj stanna. Det kostar en massa
              pengar. Jag tycker att vi är väldigt illa ute när vi låter den
              typen av principer gå före medmänsklighet.
            </seg>
            <seg n="0aa56685">
              Svensk flyktingpolitik har gått i baklås. Det här är en akut
              situation, en debatt som har kommit upp plötsligt. För ovanlighetens
              skull är Sveriges riksdag mitt i skeendet. Vi brukar kunna sitta
              lite bredvid och diskutera principerna. Och flyktingministern,
              som inte längre är kvar i kammaren, vill gärna fortsätta att diskutera
              principerna. Det vill Per Westerberg också som sade att man från
              Moderaternas utgångspunkter gärna hade sett en annan lösning.
            </seg>
            <seg n="2fb2109f">
              Men, kära vänner, den andra lösningen finns inte i dag. I dag
              finns den lösning som vi har i reservation 54, och den skulle
              vi kunna rösta igenom. En annan dag, ett annat sätt okej, Per
              Westerberg, du kanske har rätt. Men i dag är det de här barnen,
              den här flickan som just har fått avslag på sin ansökan och 150
              andra flickor och pojkar som vi har möjlighet att sträcka ut en
              hjälpande hand till. Ta den, Per, i stället för att snacka om
              principer.
            </seg>
          </u>
          <note n="ee8369f5">
            I detta anförande instämde Helena Hillar Rosenqvist (mp).
          </note>
          <note type="speaker" n="caaea5cc">
            Anf. 71 LINNÉA DARELL (fp):
          </note>
          <u who="linnea_darell_670248" xml:id="i-f860c739d29409b3-0" n="a358eed8">
            <seg n="e48b74c0">
              Fru ålderspresident! Det är djupt tragiskt att vi riskerar att
              i eftermiddag fatta beslut på osakliga grunder och på grund av
              politisk prestige.
            </seg>
            <seg n="1da939d3">
              Jag har inte suttit så länge i riksdagen. Jag kom in vid förra
              valet. Men jag blir djupt bekymrad om våra beslut som rör människors
              väl och ve ska kunna grundas på påståenden och myter. Det är precis
              vad det här gör.
            </seg>
            <seg n="6327e43c">
              Migrationsministern upprepar samma sak hela tiden. Vi har hört
              det i flera månader. Hon har inte bytt argument en enda gång trots
              att omgivningen på alla de sätt försökt visa att hon borde omvärdera
              åtminstone en del av sina uttalanden och grunder för diskussionen.
            </seg>
            <seg n="f3ca559e">
              Man bryr sig inte om att lyssna på politiska motståndare, inte
              ens på sina samarbetspartier i det här fallet. Men man kunde ändå
              lyssna på dem som annars inte brukar debattera utifrån politiska
              värderingar utan utifrån den mänsklighet som finns i det här:
              Rädda Barnen, Röda Korset, medicinsk kompetens, kyrkorna och mängder
              av enskilda personer.
            </seg>
            <seg n="41cb5499">
              Det är precis som Mauricio Rojas sade, samhället där ute har
              mer insikter än regeringens företrädare och en del av företrädarna
              i utskottet. Jag tänker då på Göte Wahlströms utbrott här tidigare,
              att vi inte skulle få kritisera dem som har en annan mening. Men
              vad har vi mött? Nu talar jag om en minister som inte finns kvar
              i kammaren, men det är faktiskt hennes eget val att inte stanna
              kvar under hela debatten.
            </seg>
            <seg n="6f7274cf">
              Som vanligt när vi har haft diskussionerna i kammaren de senaste
              månaderna får vi en föreläsning från ministern i en ton som tyder
              på att nu ska vi ta det lugnt här och jag ska tala om hur det
              borde vara. Vi ska värna alla barn i asylprocessen. Ja visst,
              och så ser lagstiftningen ut. Men den tillämpas ju inte på det
              sättet. När en lagstiftning inte tillämpas är det sannolikt för
              att man känner att man har politiskt stöd för att inte tillämpa
              den som det borde vara.
            </seg>
            <seg n="78e55800">
              Jag sitter i socialförsäkringsutskottet som behandlar de här
              frågorna, och ett av mina första studiebesök sedan jag kom in
              i riksdagen var just på Utlänningsnämnden. Jag hade läst på och
              fastnat för uttrycket barns bästa. Jag har tidigare som kommunpolitiker
              och enskild människa kommit i kontakt med flyktingärenden och
              var därför intresserad av att höra hur man hanterade frågan om
              barns bästa. Jag hade inte precis upplevt att det hade högsta
              prioritet för Utlänningsnämnden. Då fick jag förklaringen att
              det finns med, men det är en faktor av alla. Det är väl så det
              ser ut.
            </seg>
            <seg n="df8419db">
              Jag ser att min tid snart är slut. Jag vill avrunda med att säga
              att migrationsminister Barbro Holmberg sade att man ska använda
              både hjärna och hjärta i politiken. Jag delar den uppfattningen,
              men för mig handlar att använda hjärna och hjärta i eftermiddag
              klockan fyra vid voteringen om att rösta för en humanitär asylpolitik,
              att se till barns bästa och också i verkligheten tillämpa den
              lagstiftningen. För Barbro Holmberg och hennes partikamrater ligger
              det tyvärr tydligen någonting annat i det begreppet.
            </seg>
          </u>
          <note type="speaker" n="580c8daa">
            Anf. 72 ANNE LUDVIGSSON (s):
          </note>
          <u who="anne_ludvigsson_acd76c" xml:id="i-9d2aa0f87e003c35-0" n="c41312fc">
            <seg n="8399fdfb">
              Fru ålderspresident! Det är en viktig debatt vi har haft och
              har i riksdagen i dag. Jag ska uppehålla mig kring de asylsökande
              barnen och framför allt de apatiska barnen.
            </seg>
            <seg n="0bc877a1">
              Det är en situation och ett område som berör oss alla. Det berör
              mig väldigt djupt. Det berör s-kvinnor runtom i landet som jag
              pratar med. Det gör det därför att det handlar om barn och ungdomar,
              om deras liv och hälsa. Det handlar om deras rätt till ett liv
              och en framtid.
            </seg>
            <seg n="31f92362">
              Jag är glad över det svenska folkets engagemang och alla de organisationer
              som har engagerat sig. Det engagemanget kommer vi att behöva också
              framöver.
            </seg>
            <seg n="745abd0e">
              Vi får nu mer och mer kunskap om de apatiska barnen och deras
              sjukdomstillstånd. Vi kan också mer och mer hjälpa dessa barn
              och familjer förebyggande. Vi kan också lämna bakom oss de felaktigheter
              som stundtals har framförts i debatten.
            </seg>
            <seg n="b51ef901">
              När det gäller flyktingsituationen har världen förändrats. Också
              de asylsökandes skäl för att få uppehållstillstånd i Sverige har
              förändrats. De människor och barn som kommer hit har med sig upplevelser
              som jag inte tror att vi har sett tidigare. Därför välkomnar jag
              den nya instans- och processordningen och en ny utlänningslag
              som ska träda i kraft den 1 januari 2006. Där kommer skyddsgrunderna
              att få en mer framträdande roll. Vi får se till att det inte bara
              blir fina ord utan verkligen konkret handling. Jag välkomnar också
              det samarbete med v och mp som sker i den här frågan.
            </seg>
            <seg n="31318422">
              Jag tror på att en individuell prövning är det bästa sättet för
              en rättssäker ordning för alla asylsökande barn som finns i Sverige.
              Vi har ca 10 000 asylsökande barn. Däremot är jag kritisk till
              rättssäkerheten i asylprocessen och de brister som vi ändå måste
              vara ödmjuka och se.
            </seg>
            <seg n="c75d0f25">
              De beslut som tas när det gäller barn ska tas utifrån FN:s barnkonvention
              och barnens bästa i utlänningslagen. Det är det vi politiker har
              ställt oss bakom. Utlänningslagen säger att barnets hälsa och
              utveckling ska väga tungt i beslutet. Med det för ögonen borde
              vi inte vara i den akuta situation som vi i dag är i. Barn i asylprocessen
              ska prövas utifrån sina egna skäl, utifrån FN:s barnkonvention
              och barnens bästa. Slutligen finns också möjligheten till uppehållstillstånd
              av humanitära skäl.
            </seg>
            <seg n="e9b5bd68">
              Men de apatiska barnen har inte tid att vänta på de förändringar
              och reformer som är på gång. De behöver hjälp och beslut nu.
            </seg>
            <seg n="070e4973">
              Det är viktigt att vi lever upp till vad som är värdigt en rättsstat
              och ett humanitärt samhälle. Den möjligheten ser jag finns i lagstiftningen
              redan nu, och därför känns det onödigt att ha hamnat i den här
              svåra akuta situationen.
            </seg>
            <seg n="9a022842">
              Jag vill sätta press på myndigheter, framför allt Migrationsverket
              och Utlänningsnämnden, att använda sig av det som står i utlänningslagen
              om barns bästa.
            </seg>
          </u>
          <note type="speaker" n="63ef0464">
            Anf. 73 KALLE LARSSON (v) replik:
          </note>
          <u who="kalle_larsson_517fba" xml:id="i-d5ec4f59a9dac525-5" n="c9e1b425">
            <seg n="688b2059">
              Fru ålderspresident! Jag instämmer i mycket av den verklighetsbeskrivning
              som Anne Ludvigsson för fram. Den är vanlig inom svensk socialdemokrati,
              framför allt lite längre ned i hierarkin, om man uttrycker det
              så. Jag möter också många socialdemokrater som i dag frågar sig
              om de ord som uttalas om en human flyktingpolitik också kan komma
              att betyda någonting i praktiken.
            </seg>
            <seg n="90419730">
              Vi är överens om att den nuvarande ordningen är rättsosäker och
              att den nya ordningen kommer att kunna bli bättre. Men vi har
              också ett akut problem, och Anne Ludvigsson säger det själv: Apatiska
              barn kan inte vänta. Om vi nu har en rättsosäker process där barn
              tvingats in i ett livshotande tillstånd av apati och Anne Ludvigsson
              och jag kan göra något åt det, väl medvetna om att mycket större
              reformer också behöver genomföras, anser Anne Ludvigsson då att
              vi i eftermiddagens votering bör göra något åt det eller att vi
              inte bör göra något åt det?
            </seg>
          </u>
          <note type="speaker" n="fbdf880a">
            Anf. 74 ANNE LUDVIGSSON (s) replik:
          </note>
          <u who="anne_ludvigsson_acd76c" xml:id="i-9d2aa0f87e003c35-1" n="c41312fc">
            <seg n="661dffc1">
              Fru ålderspresident! Jag är glad att vi kan vara överens eftersom
              vi tillsammans ska jobba framåt inom det här området. Jag ser
              dock att det finns svårigheter att fatta det beslut som flertalet
              partier lägger fram förslag om i eftermiddag.
            </seg>
            <seg n="eab69deb">
              Jag vidhåller det jag sade i mitt anförande, nämligen att jag
              tror att en individuell prövning är det bästa och att det utifrån
              dagens lagstiftning finns möjligheter att se till de skäl som
              efterfrågas i reservationen. Jag kommer att på olika sätt fortsätta
              att arbeta för det som jag tror på och det som vi har skrivit
              i utlänningslagen. Sedan kan vi ha olika sätt att gå fram med
              det.
            </seg>
          </u>
          <note type="speaker" n="c4805249">
            Anf. 75 KALLE LARSSON (v) replik:
          </note>
          <u who="kalle_larsson_517fba" xml:id="i-d5ec4f59a9dac525-6" n="c9e1b425">
            <seg n="3e3027b9">
              Fru ålderspresident! Det är lite svårt att veta hur man ska hantera
              detta. Det är väl ett exempel på röstförklaring av en socialdemokrat
              som egentligen är väldigt tveksam till eftermiddagens beslut,
              skulle jag tippa. Man hänger fast sig vid det halmstrå som erbjudits
              av andra partikamrater och säger att det som de fem partierna
              föreslår inte är en individuell prövning. De vill ta ett kollektivt
              beslut, alltså kan vi inte godkänna det.
            </seg>
            <seg n="2e59abdb">
              Var och en som läser reservationen ser emellertid att vi inte
              föreslår något kollektivt beslut. Vi föreslår att man ska göra
              en prövning. Det har nämligen inte riktigt skett hittills. Man
              kan hänvisa till utlänningslagen och till barnkonventionen om
              barns bästa. De lagarna och konventionerna är alldeles utmärkta,
              men de används inte i praktiken i dag. Tre av fyra av de barn
              som befinner sig i apatiskt tillstånd har nekats uppehållstillstånd
              trots den fina lagstiftning som Anne Ludvigsson lutar sig mot.
            </seg>
            <seg n="e3b6fdeb">
              Nu har vi ett möjligt tillfälle i eftermiddag. Anne Ludvigsson
              har också ett personligt ansvar för det beslut hon då fattar.
              Tänker Anne Ludvigsson påverka sina partikamrater och själv ge
              dessa barn möjligheten att få en rättvis individuell prövning
              och därmed också möjligheten att stanna i Sverige, eller är det
              vilket jag befarar endast fagert tal som kommer från Anne Ludvigsson
              i dag?
            </seg>
          </u>
          <note type="speaker" n="f450d7aa">
            Anf. 76 ANNE LUDVIGSSON (s) replik:
          </note>
          <u who="anne_ludvigsson_acd76c" xml:id="i-9d2aa0f87e003c35-2" n="c41312fc">
            <seg n="a9dbb06b">
              Fru ålderspresident! Jag känner ett stort ansvar. Det gör jag
              som mamma, farmor och mormor. Jag känner ett oerhört stort ansvar.
              Ändå ställer jag mig bakom förslaget att varje barn ska prövas
              individuellt. Som jag påpekade finns där brister, och jag vill
              därför att vi verkligen ska arbeta utifrån det som sägs i utlänningslagen
              om barns bästa. Jag ser bristerna, och det är därför vi står här
              i dag eftersom man inte arbetat utifrån den. Sedan kan vi arbeta
              på olika sätt för att förändra den situationen. Det är min ståndpunkt
              i dag.
            </seg>
          </u>
          <note type="speaker" n="465b86e4">
            Anf. 77 GUNNAR NORDMARK (fp) replik:
          </note>
          <u who="gunnar_nordmark_65d5cd" xml:id="i-7887db812a8ad81a-0" n="c2db9f1e">
            <seg n="41ab6e79">
              Fru ålderspresident! Den lagstiftning som tillämpas i dag, och
              som Anne Ludvigsson i praktiken säger att vi ska fortsätta att
              tillämpa, har lett till att vi har 150 apatiska flyktingbarn och
              den leder till att tre av fyra av dessa utvisas. Vi vet också
              att ett antal läkare sagt att en av förutsättningarna för att
              dessa 150 ska kunna återvända till livet och man ska kunna sätta
              in en god behandling för dem är att de får ett positivt besked
              på sina ansökningar.
            </seg>
            <seg n="bf52e126">
              Vad är det som får Anne Ludvigsson att tro att om man fortsätter
              med samma lagstiftning och samma process som hittills det på något
              sätt skulle förändra detta? Denna fråga har varit uppe i riksdagen
              många gånger.
            </seg>
          </u>
          <note type="speaker" n="16008c0e">
            Anf. 78 ANNE LUDVIGSSON (s) replik:
          </note>
          <u who="anne_ludvigsson_acd76c" xml:id="i-9d2aa0f87e003c35-3" n="c41312fc">
            <seg n="76fe3655">
              Fru ålderspresident! De diskussioner som förts i socialförsäkringsutskottet
              om huruvida det handlar om en allmän amnesti för dessa barn eller
              om de ska prövas utifrån vars och ens enskilda behov har också
              lyfts upp tidigare i debatten i dag. Jag vidhåller att det finns
              möjligheter, och jag förutsätter att alla dessa barn kommer att
              prövas individuellt utifrån den lagstiftning vi har. Vi kan på
              olika sätt påverka att den lagstiftning som vi riksdagsledamöter
              och politiker ställt oss bakom verkligen genomförs.
            </seg>
          </u>
          <note type="speaker" n="56f9c1fa">
            Anf. 79 GUNNAR NORDMARK (fp) replik:
          </note>
          <u who="gunnar_nordmark_65d5cd" xml:id="i-7887db812a8ad81a-1" n="c2db9f1e">
            <seg n="6881884f">
              Fru ålderspresident! Om vi tittar på vad som rent formellt står
              i den lagstiftning som vi har verkar den vara human. Men problemet
              är det sätt som den hittills tillämpats på. Det finns nämligen
              ingenting i det som majoriteten föreslår som på något egentligt
              sätt ändrar det regelverket och då kommer man sannolikt att fortsätta
              på samma sätt som man gjort tidigare. Det har lett till den situation
              som vi i dag har, att kanske upp till 150 apatiska flyktingbarn
              befinner sig i ett tillstånd som kan vara mer eller mindre livshotande.
            </seg>
            <seg n="a2740c1b">
              Är det inte dags att sätta ned foten och säga att nu får det
              vara nog? Dessa barn har rätt att få en chans till ett liv, och
              det kan de bara få om de beviljas uppehållstillstånd.
            </seg>
          </u>
          <note type="speaker" n="20488889">
            Anf. 80 ANNE LUDVIGSSON (s) replik:
          </note>
          <u who="anne_ludvigsson_acd76c" xml:id="i-9d2aa0f87e003c35-4" n="c41312fc">
            <seg n="8ce1fff4">
              Fru ålderspresident! Jag delar helt uppfattningen att de barnen,
              precis som alla andra asylsökande barn i Sverige och runtom i
              världen, har rätt till ett liv och en framtid och till ett bra
              liv och en bra framtid. Där är vi helt eniga.
            </seg>
            <seg n="411fb736">
              Jag tror att dagens debatt i riksdagen haft stor påverkan på
              dem som lyssnat, och då inkluderar jag de myndigheter vi har.
              Jag tror att den påverkat i positiv riktning. Där är jag optimist
              och hoppas på det.
            </seg>
          </u>
          <note type="speaker" n="93a21680">
            Anf. 81 MONA JÖNSSON (mp):
          </note>
          <u who="mona_jonsson_19b8be" xml:id="i-256d10deae510e6c-0" n="baac9854" next="i-1727a6dd6a3b2d0a-0"/>
          <note n="57575e54">
            Fru ålderspresident! Först vill jag yrka bifall till reservationerna
            54, 42 och 80 i betänkandet.
          </note>
          <u who="mona_jonsson_19b8be" xml:id="i-1727a6dd6a3b2d0a-0" n="baac9854" prev="i-256d10deae510e6c-0">
            <seg n="53ac96fe">
              Jag hade inte tänkt gå upp i den här debatten då Miljöpartiet
              redan haft flera talare uppe, men jag kan inte låta bli efter
              att ha hört anförandena om de apatiska barnen. Apatiska barn är
              egentligen ett mycket slarvigt uttryck. Barnen lider, uttryckt
              på fackspråk, av depressiv devitalisering, alltså något mycket
              värre och allvarligare än apati depressiv devitalisering. Vitalisering
              har med liv att göra, medan devitalisering har att göra med död.
              Kolleger i riksdagen! Dessa barn dräneras på sina liv.
            </seg>
            <seg n="14320f78">
              I barnkonventionens artikel 2 står att alla barn har samma rättigheter
              och lika värde. Ingen får diskrimineras. Jag skulle vilja påstå
              att de depressivt devitaliserade flyktingbarnen diskrimineras.
              Inga svenska barn skulle behandlas, eller tillåtas behandlas,
              på det sätt som nu sker med dessa barn. Barnen ligger dag ut och
              dag in utan relevant hjälp. Vem tar ansvar? Vi kan inte i riksdagen
              se på när vuxna människor inom sjukvården, rättsväsendet och många
              fler områden träter. Barn far illa i vår närhet.
            </seg>
            <seg n="ce5b2b8c">
              I barnkonventionens artikel 6 står att varje barn har rätt att
              överleva och utvecklas. I artikel 23 står att varje barn med fysiskt
              eller psykiskt handikapp har rätt till ett fullvärdigt och anständigt
              liv som möjliggör dess aktiva deltagande i samhället. I artikel
              31 står: Barn har rätt till lek, vila och fritid. Jag anser att
              Sverige bryter mot FN:s barnkonvention.
            </seg>
            <seg n="1e2405d9">
              Dagen efter jul inträffade en katastrof i Sydostasien. Då hyllades
              den lokala befolkningen och dess omhändertagande och empati med
              de svenska turister som fanns där. Man kan fråga om detta inte
              gäller omvänt. Ska vi i Sverige inte agera på liknande sätt när
              människor kommer hit och far illa?
            </seg>
            <seg n="4d0b9485">
              I Svenska Akademiens ordlista står om man slår upp ordet apati:
              håglöshet, likgiltighet. Det är att visa känslokyla, att inte
              känna in andras känslor, att stänga av. Om man sedan slår upp
              ordet empati står det: förmåga av inlevelse i andras problem.
            </seg>
            <seg n="16206b39">
              Har ledamöter i Sveriges riksdag enligt Svenska Akademiens ordlistas
              definition blivit apatiska, blivit likgiltiga och stängt av? Var
              har det civila kuraget tagit vägen? Var har det personliga ansvaret
              tagit vägen? Det frågar jag mig i dag.
            </seg>
          </u>
          <note n="33fbdcd9">
            Överläggningen var härmed avslutad.
          </note>
          <note n="aa97589d">
            6 § Riksrevisionens granskning av Försäkringskassans köp av tjänster
            för rehabilitering
          </note>
          <note n="995aacde">
            Föredrogs
          </note>
          <note type="speaker" n="14aef500">
            Anf. 82 ANNA LILLIEHÖÖK (m):
          </note>
          <u who="anna_lilliehook_63216f" xml:id="i-1f8f0699712ab956-0" n="90c2f6b0">
            <seg n="aee40ae9">
              Herr talman! Riksrevisionen har gått igenom Försäkringskassans
              köp av rehabiliteringstjänster. I den mycket kritiska rapporten
              visar Riksrevisionen på brister i ansvarsfördelning och upphandling
              av rehabilitering med allvarliga konsekvenser för rehabilitering
              av de sjukskrivna.
            </seg>
            <seg n="61eec8f9">
              Genomgången visar också att rehabiliteringen inte på något sätt
              utvecklats i proportion till flerdubblingen av antalet sjukskrivna
              och förtidspensionerade. Situationen har nu förvärrats så att
              var femte svensk inte går till arbetet en vanlig dag på grund
              av sjukskrivning eller förtidspensionering.
            </seg>
            <seg n="cbc59c4f">
              Att de sjukskrivna lämnas åt sitt öde kan illustreras av att
              hälften av de långtidssjukskrivna inte ens vet vem som är deras
              kontaktperson på Försäkringskassan. Försäkringskassans anslag
              för rehabiliteringsinsatser har år efter år inte gått åt. Det
              senaste halvåret har antalet personer som rehabiliteras minskat.
            </seg>
            <seg n="2c0b1054">
              Av de nära 200 000 som varit sjukskrivna över tre månader får
              högst 15 00020 000 rehabilitering. Samtidigt ser vi hur alltfler
              sjukskrivningar slutar med förtidspension. Särskilt oroväckande
              är att allt yngre människor blir förtidspensionärer som för all
              framtid låses ute från arbetsmarknaden.
            </seg>
            <seg n="77741ac6">
              I en nyligen redovisad undersökning av långtidssjukskrivna kvinnor
              visades att dessa kvinnor upplevde att de varken hade fått diagnos,
              medicinsk behandling eller rehabilitering så att de kunde återgå
              till sitt tidigare arbete eller ett nytt arbete. Rehabiliteringen
              tycks inte fungera i något steg. Det är något som särskilt gäller
              alla dem som är sjukskrivna med svårhanterade diagnoser såsom
              svårdefinierade problem i rörelseorganen eller det växande antalet
              sjukskrivna på grund av psykisk ohälsa.
            </seg>
            <seg n="e2146458">
              Rehabilitering och behandling måste vara en kedja som inleds
              redan tidigt under en sjukskrivningsperiod. Försäkringskassans
              rehabiliteringsinsatser sätts in mycket sent trots att specialister
              är ense om att rehabilitering måste sättas in tidigt för att vara
              effektiv. Vad vi vet är att redan efter några månader minskar
              sannolikheten att dessa människor någonsin börja arbeta igen.
              Alla de möjligheter med förbättrade metoder och ökad kunskap om
              rehabilitering som finns tas inte till vara.
            </seg>
            <seg n="39292423">
              Att få tillbaka sjukskrivna i arbete kräver samarbete. Riksrevisionen
              visar här på en otydlighet i uppdelningen av ansvar mellan Försäkringskassan,
              arbetsgivare, sjukvård och AMS som blir ett direkt hinder för
              samarbetet. Det som är särskilt oroande är att Försäkringskassan
              samverkan med sjukvården tycks ha gått i stå efter regeringens
              utformning av finansiell samordning.
            </seg>
            <seg n="cb272867">
              Arbetsgivare har inte getts redskap för rehabilitering ens i
              samband med att regeringen lade över ansvar för en del av sjukpenningen
              på arbetsgivarna. Att den nödvändiga samverkan inte har prioriterats
              visar sig också i att de avstämningsmöten som regeringen särskilt
              betonade i en proposition för över två år sedan ännu inte kommit
              till stånd utom i enstaka fall.
            </seg>
            <seg n="38a36c35">
              Det har berättats för mig om fall när sjukvården förgäves har
              försökt få till stånd avstämningsmöten med Försäkringskassan och
              arbetsgivare för att utforma behandling och rehabilitering. Men
              Försäkringskassan har till och med utgjort ett hinder för att
              få dessa till stånd.
            </seg>
            <seg n="0784d260">
              Vi moderater har visat på ett antal lösningar. Försäkringskassan
              bör ges en tydlig roll med ansvar för att en rehabiliterings-
              och behandlingsplan kommer till stånd på ett tidigt stadium. Vi
              har också pekat på arbetsmodeller som tillämpas till exempel i
              Helsingfors och Finspång för att få tidig bedömning och behandling.
              Sjukvården måste garantera behandling i rimlig tid.
            </seg>
            <seg n="a6c6380b">
              Herr talman! Vi moderater och övriga allianspartier tar Riksrevisionens
              kritik på allvar och instämmer i Riksrevisionens förslag. För
              oss som anser att den kanske största politiska utmaningen just
              nu är att få fler i arbete utgör Riksrevisionens genomgång en
              välbehövlig väckarklocka. Det är beklagligt när regeringspartierna
              tar avstånd från Riksrevisionens krav på åtgärder från regeringens
              sida och förslag om översyn av lagen om allmän försäkring med
              precisering av mål och riktlinjer.
            </seg>
            <seg n="8433d911">
              Det är hög tid för en sådan översyn. Den borde har prioriterats
              för länge sedan om man har ambitionen att minska sjukskrivningar
              och förtidspensioner och få fler i arbete. Med detta, herr talman,
              yrkar jag bifall till reservation nr 1.
            </seg>
          </u>
          <note type="speaker" n="ddfe5aaf">
            Anf. 83 LINNÉA DARELL (fp):
          </note>
          <u who="linnea_darell_670248" xml:id="i-f860c739d29409b3-1" n="a358eed8">
            <seg n="8d0fd7d8">
              Herr talman! Jag ska börja med att yrka bifall till två reservationer,
              reservationerna 1 och 3. Jag står naturligtvis bakom också de
              två övriga där Folkpartiet har skrivit under, men jag yrkar bifall
              till dessa.
            </seg>
            <seg n="97830410">
              I december 2004 fick 274 300 personer sjukpenning. Av dessa hade
              drygt 100 000 varit sjukskrivna mer än ett år. Därutöver fanns
              det drygt en halv miljon människor med sjuk- och aktivitetsersättning,
              det vill säga förtidspensionerade.
            </seg>
            <seg n="74b25cc4">
              När man ser Riksrevisionens granskning, som vi har att behandla
              här i kammaren i dag, kan man konstatera att av alla dessa har
              16 00017 000 sjukskrivna under de senaste åren fått del av de
              tjänsteköp som Försäkringskassan har gjort i syfte att ge människor
              möjlighet att återgå i arbete.
            </seg>
            <seg n="4fcfcf61">
              Det är naturligtvis fler människor som har fått möjlighet till
              rehabilitering. Men det är i alla fall en mycket liten andel som
              har nyttjats på det sätt som skulle vara möjligt. Det säger sig
              självt att det någonstans har blivit rejält fel.
            </seg>
            <seg n="6501f1fd">
              Ett stort antal sjukskrivna och förtidspensionerade har inte
              kunnat få den hjälp som de kunnat förvänta sig. Det är ett stort
              slöseri med mänsklig kraft att personer i arbetsför ålder sjukskrivs
              för att så småningom avskrivas från allt hopp om att komma tillbaka
              till arbetslivet.
            </seg>
            <seg n="48c8fc2a">
              En socialdemokratisk riksdagsledamot uttalade här i kammaren
              för några månader sedan i ett annat sammanhang att Socialdemokraterna
              vill att alla ska få chansen att bidra till det gemensamma. Ett
              sådant budskap rimmar illa med det förslag till beslut som majoriteten
              i socialförsäkringsutskottet nu lägger fram.
            </seg>
            <seg n="103f27a2">
              Riksrevisionens styrelse har två krav krav som vi från Folkpartiet
              anser helt rimliga. Det finns en otydlighet i nuvarande regler,
              och det har varit och är fortfarande dålig resultatuppföljning.
              Det är brister som, när de uppmärksammas, borde åtgärdas så snart
              det bara är möjligt dels för de enskilda människornas skull, dels
              för att det handlar om stora pengar. Det är skattemedel på närmare
              en miljard per år, och så mycket pengar måste naturligtvis vara
              föremål för noggrann uppföljning.
            </seg>
            <seg n="b252b03c">
              Det borde vara en självklarhet för varje ansvarsfull politiker
              att se till att målen tydliggörs så att syftet med de anslagna
              medlen nås och att reglerna blir så tydliga att utrymme för godtycklig
              hantering elimineras.
            </seg>
            <seg n="52012ba8">
              När utskottet hade ett slags utfrågning av Socialdepartementet
              och Försäkringskassans ledning rörande Riksrevisionens rapport
              framkom det att regeringen i princip är klar med direktiv för
              en utredning i frågan en utredning som ingen visste när den skulle
              tillsättas. Det mest preciserade svar vi kunde få var att det
              skulle ske i närtid. Vid en kontroll av detta i går var det samma
              besked. Det har i alla fall inte kommit några nya direktiv som
              vi har fått del av.
            </seg>
            <seg n="667fe28c">
              Försäkringskassan däremot utarbetar nu riktlinjer för en metodutveckling,
              vilket förhoppningsvis ska leda till en mindre godtycklig hantering
              runtom i landet. Men det löser inte grundproblemet, vilket också
              påtalades vid mötet med utskottet. Det är mot den bakgrunden märkligt
              att socialdemokrater, vänsterpartister och miljöpartister inte
              anser att något tillkännagivande till regeringen är nödvändigt.
            </seg>
            <seg n="1684ca10">
              Herr talman! Riksrevisionens rapport kom till regeringen i början
              av september förra året. Nu har det gått ett drygt halvår, och
              svaret är alltså att en utredning ska tillsättas i närtid. Enskilda
              människor kommer i kläm. Nära en miljard av skattemedel hanteras
              utan klara mål för syftet med dess användning, och resultatuppföljningen
              blir därmed mycket bristfällig. Till det ska också läggas att
              det granskade området är en del av vårt lands största samhällsproblem
              i dag, nämligen sjukskrivningar och förtidspensioneringar. Men
              för socialförsäkringsutskottets majoritet är det viktigare att
              vara den socialdemokratiska regeringens lydiga lakejer än att
              som riksdagsledamöter utöva sitt ansvar gentemot skattebetalarna.
            </seg>
            <seg n="52253673">
              Herr talman! Denna brist på ansvar för skattemedlens användning
              på ohälsoområdet har utskottsmajoriteten visat prov på tidigare
              i frågan. Vi nämner en del om det i vår motion. Jag tänker närmast
              på det beslut som riksdagen tog om finansiell samordning för mer
              än ett år sedan. Där har inte särskilt mycket kommit i gång. Det
              är trevande uppstarter på några håll ute i landet. Och de framgångsrika
              Socsamförsöken med stark lokal prägel känner sig nu hotade genom
              de begränsningar som detta riksdagsbeslut har givit dem.
            </seg>
            <seg n="64451bb5">
              Från liberalt håll ser vi alla möjligheter till en samordning.
              Vi vill ha en finansiell samordning värd namnet och med utrymme
              för lokala variationer som innebär att två eller flera parter
              kan delta. Vi vill pröva möjligheterna att skapa vårdregioner
              med ett gemensamt ansvar för sjukförsäkring och sjukvårdsresurser.
              Vi vill också att den som har fått ett beslut om rehabilitering
              verkligen ska garanteras att planen blir genomförd genom en rehabiliteringsgaranti.
            </seg>
            <seg n="ca12341b">
              Herr talman! Jag har här uppehållit mig vid dagens brister kring
              effektiviteten i användandet av nära en miljard i skattemedel
              per år, hur de oklara målen drabbar alla hundratusentals sjukskrivna
              och förtidspensionerade och utskottsmajoritetens bristande ansvar
              när det gäller att ställa krav på regeringen att agera för en
              förändring.
            </seg>
            <seg n="f2c11011">
              Men det finns ytterligare en part som är starkt berörd av att
              reglerna är otydliga i det här fallet, och denna part är arbetsgivarna.
              Riksrevisionen konstaterar att det finns en oklarhet om gränsen
              för arbetsgivarens förstahandsansvar och innebörden av Försäkringskassans
              samordningsansvar. Oklarheterna leder dels till onödiga diskussioner
              om kostnadsansvar med försenade åtgärder som följd, dels till
              rena förhandlingssituationer mellan kassan och arbetsgivare. Så
              kan vi naturligtvis inte ha det. Jag och Folkpartiet delar helt
              Riksrevisionens uppfattning att det måste bli klarhet i hur medlen
              ska användas i relation till arbetsgivarens ansvar och hur kostnaderna
              ska hanteras. Vem som ska stå för fiolerna kan inte vara föremål
              för förhandling inom ramen för ett socialförsäkringssystem som
              ska stå för likformighet och rättvisa.
            </seg>
          </u>
          <note type="speaker" n="1482d425">
            Anf. 84 KENNETH LANTZ (kd):
          </note>
          <u who="kenneth_lantz_f46382" xml:id="i-271d5d602f38bdab-0" n="03e8032e" next="i-9b1c51f11c42e57e-0">
            <seg n="9c47e1c1">
              Herr talman! Riksrevisionens kritik av Försäkringskassans köp
              av rehabiliteringstjänster kan ses som en relevant kritik. Men
              egentligen är det inte kassans fel utan regeringens, som har gett
              Försäkringskassan helt felaktiga förutsättningar. Utskottet erkänner
              detta i betänkandet, och därmed har den kritik som Riksrevisionen
              med flera formulerat nått fram till mottagaren. Det kan inte vara
              något egenvärde i att regeringen agerar arbetsledare för vår nya
              försäkringskassa om inte målet att rehabilitera människor tillbaka
              till arbete uppnås på ett nöjaktigt sätt.
            </seg>
          </u>
          <note n="9849db1b">
            Kristdemokraterna har i detta betänkande ställt sig bakom reservation
            1 under punkt 1, vilken jag härmed yrkar bifall till.
          </note>
          <u who="kenneth_lantz_f46382" xml:id="i-9b1c51f11c42e57e-0" n="03e8032e" prev="i-271d5d602f38bdab-0">
            <seg n="52c1dccd">
              Kristdemokraterna har med tacksamhet noterat Riksrevisionens
              kritik och anser att regeringen i första hand och Försäkringskassan
              i möjligaste mån omgående ska ta till sig denna kritik. Det är
              inte rätt för enskilda människor att gång på gång återplaceras
              i köer för att vänta på verkningsfulla rehabiliteringsinsatser.
              Tanken med rehabiliteringen är lovvärd och ska eftersträvas i
              möjligaste grad. Detta är vi säkert alla överens om. Men vi är
              inte eniga om takten i hur regeringen låter Försäkringskassan
              utföra sitt uppdrag.
            </seg>
            <seg n="f227567f">
              Kristdemokraterna har i sin motion om ekonomisk trygghet vid
              sjukdom och handikapp under detta riksdagsår aktualiserat frågan
              om en rehabiliteringsförsäkring. Jag ska inte ta tid med att gå
              igenom principerna i denna försäkring här och nu, men jag vill
              referera till våra förslag om effekten av att det enligt vår uppfattning
              endast borde finnas en offentlig aktör, i stället för som nu fyra:
              landstingens hälso- och sjukvård, kommunens socialtjänst, statens
              arbetsförmedling och Försäkringskassan.
            </seg>
            <seg n="efbb0d87">
              Ett av våra syften med en rehabiliteringsförsäkringen är att
              höja effektiviteten. Det är just detta som Riksrevisionen kritiserar
              rehabiliteringsarbetet för, nämligen att det går alltför långsamt.
            </seg>
            <seg n="cb990ab6">
              Ett annat skäl till kritik är att vi i dag noterar olika behandling
              av lika ärenden över vårt avlånga land. Detta är inte förenligt
              med nuvarande lagstiftning. Men säkerligen kommer nya Försäkringskassan
              att förbättra detta just genom att vi nu har en gemensam administration
              och därmed lagstiftning, bedömning och handläggning för alla medborgare
              som är i kontakt med kassan och i detta sammanhang dess rehabilitering.
            </seg>
            <seg n="750e7485">
              Herr talman! Det är således av största vikt att Försäkringskassan
              får tydligare regler och mål avseende köp av arbetslivsinriktade
              rehabiliteringstjänster. Kristdemokraterna anser sedan länge att
              vi måste få en bättre behandling och snabbare återställning av
              människor som av en eller annan anledning, under kortare eller
              längre tid, tvingats lämna arbetsmarknaden. Kostnaderna för återföring
              av arbetskraft till arbete minskar och så även kostnaderna för
              sjukskrivningarna.
            </seg>
            <seg n="2338f408">
              Kristdemokraterna har vid flera tillfällen påtalat behovet av
              avstämningsmöten. Vi tror att dessa insatser aktivt bidrar till
              att minska den totala ohälsan. Vi ser därför tacksamt på att det
              noteras av hela utskottet och att man har insett behovet av dessa
              insatser.
            </seg>
          </u>
          <note n="791379c9">
            Herr talman! I enlighet med Riksrevisionens skrivelse vill vi,
            som är skrivet i reservation 1, att regeringen ska initiera en
            översyn av lagen om allmän försäkring i syfte att klargöra gränsdragningen
            mellan Försäkringskassans och arbetsgivarens ansvar för rehabilitering
            samt förbättra styrning, ledning och uppföljning av Försäkringskassans
            arbete inom rehabiliteringsområdet.
          </note>
          <note type="speaker" n="ce76ed6e">
            Anf. 85 KENNETH JOHANSSON (c):
          </note>
          <u who="kenneth_johansson_582684" xml:id="i-9c42a72682cb4081-0" n="86057bc7">
            <seg n="9970ad69">
              Herr talman! Jag vill börja med att yrka bifall till reservationerna
              nr 1 och nr 4, men jag står självfallet bakom övriga reservationer
              där Centerpartiet förekommer.
            </seg>
            <seg n="91eea667">
              Centerpartiet delar de åsikter som förs fram i Riksrevisionens
              granskning av Försäkringskassans köp av tjänster för rehabilitering.
              Vi har också upprepade gånger riktat stark kritik mot regeringen,
              mot Försäkringskassan och mot de systemfel som finns för att anvisade
              medel till rehabilitering inte har använts, och det i ett läge
              där behoven samtidigt vuxit kraftigt.
            </seg>
            <seg n="abfc7ea1">
              Vi delar i huvudsak Riksrevisionens styrelses kritik och anser
              att riksdagen ska bifalla Riksrevisionens förslag och hänvisar
              till reservation 1. I Riksrevisionens styrelses framställning
              pekar man på behovet av att tydligare klargöra ansvarfördelningen
              mellan arbetsgivare och försäkringskassa. Centerpartiet har tidigare
              i motioner föreslagit att Försäkringskassan ska ha huvudansvaret
              för att genomföra rehabiliteringsutredningar. Vi anser att arbetsgivarens
              ansvar för detta ofta leder till onödiga förseningar som innebär
              att det tar alldeles för lång tid innan rehabiliteringsåtgärder
              sätts in, detta trots att man är medveten om att tidiga insatser
              oftast leder till snabbare återgång till arbete. Jag vill tillägga
              att vi är medvetna om att det finns många större arbetsgivare
              som har byggt ut funktionen för att snabbt göra rehabiliteringsutredningar.
              Men sent insatta åtgärder försvårar i sin tur en framgångsrik
              rehabilitering och minskar utsikten för den sjukskrivne att kunna
              återgå till arbete. Här har vi utvecklat våra åsikter i en reservation,
              nr 2.
            </seg>
            <seg n="02c3e541">
              Centerpartiet har under många år föreslagit kraftigt ökade anslag
              till Försäkringskassan för rehabiliteringsåtgärder. Dessa resurser
              bör också kunna komma långtidssjukskrivna som kan rehabiliteras
              för återgång till sin tidigare arbetsplats till del. Den tydligare
              ansvarsfördelning som eftersträvas mellan försäkringskassa och
              arbetsgivare bör ta sin utgångspunkt i att Försäkringskassan har
              ett övergripande ansvar för att rehabilitering kommer alla långtidssjukskrivna
              till del inom ramen för en tidseffektiv process, något som inte
              bör utesluta att arbetsgivarna tilldelas väl definierade uppgifter
              inom rehabiliteringsarbetet.
            </seg>
            <seg n="19a9b9c2">
              Vi har också i en reservation, gemensam med flera partier, utvecklat
              vårt krav på en rehabiliteringsgaranti. Jag nöjer mig med att
              i den delen hänvisa till reservation nr 3.
            </seg>
            <seg n="f624d38e">
              För att man ska kunna åstadkomma ett effektivt rehabiliteringsarbete
              är det ofta av stor vikt att framför allt Försäkringskassans och
              sjukvårdens men i många fall även arbetsförmedlingens och socialtjänstens
              insatser kan samordnas på ett effektivt sätt. Under förra riksdagsåret,
              som tidigare har omnämnts här i debatten, fattade riksdagen ett
              beslut om att tillåta finansiell samordning men inom ramar som
              var så snäva att man kunde förutse att möjligheten inte skulle
              komma till någon större allmän användning. Dessa farhågor, som
              bland annat har framförts av Centerpartiet, har så här långt besannats.
              Det är hög tid att förändringar görs i syfte att vidga regelverket
              när det gäller målgrupp, deltagande myndigheter och samordnade
              belopp. Den finansiella samordningen måste ges betydligt mer tillåtande
              former. Det är också redovisat i vår reservation nr 4.
            </seg>
          </u>
          <note type="speaker" n="4f415991">
            Anf. 86 MARIANN YTTERBERG (s):
          </note>
          <u who="mariann_ytterberg_0a2de6" xml:id="i-8f36fc9b2fdd6efc-0" n="837ad8d2" next="i-00ae980b0f9d7ad8-0">
            <seg n="480f8636">
              Herr talman! I detta betänkande behandlas Riksrevisionens styrelses
              framställning angående Försäkringskassans köp av tjänster för
              rehabilitering. I framställningen begärs att regeringen dels ska
              klargöra gränsdragningen mellan Försäkringskassans och arbetsgivarens
              ansvar för rehabilitering, dels ska vidta åtgärder för att förbättra
              styrning, ledning och uppföljning av Försäkringskassans arbete
              inom rehabiliteringsområdet.
            </seg>
            <seg n="12bf126b">
              För år 2004 disponerade försäkringskassorna nära 1 miljard kronor
              för köp av rehabiliteringstjänster. De övergripande slutsatserna
              i Riksrevisionens granskning är att det saknas tydliga mål och
              regler för försäkringskassornas köp av dessa tjänster. Detta innebär
              i sin tur att ansvarsfördelningen mellan försäkringskassa och
              arbetsgivare är otydlig samtidigt som det blir svårt att följa
              upp effekterna av insatserna. En annan viktig fråga som uppmärksammas
              i granskningen är att det finns skillnader i rättstillämpningen
              mellan olika kassor och handläggare. Därmed finns det en risk
              för att sjukskrivna inte behandlas likvärdigt.
            </seg>
            <seg n="d45c69fc">
              Styrelsen föreslår att riksdagen begär att regeringen dels ska
              initiera en översyn av lagen om allmän försäkring i syfte att
              klargöra gränsdragningen mellan Försäkringskassans och arbetsgivarens
              ansvar för rehabilitering, dels ska vidta åtgärder för att förbättra
              styrning, ledning och uppföljning av Försäkringskassans arbete
              inom rehabiliteringsområdet.
            </seg>
            <seg n="abd5944b">
              Vi har i utskottet träffat representanter för regeringen och
              Försäkringskassan som beskriver kritiken som adekvat. Man välkomnar
              den, och man kommer att vidta åtgärder för att avhjälpa bristerna.
            </seg>
            <seg n="efc6e554">
              Det här är ju vår uppgift som riksdagsledamöter att ta itu med.
              Jag tänkte bara tala om att det finns ett alldeles förträffligt
              blad om riksdagens kontrollmakt. Det är faktablad nr 13, och det
              finns på massor av språk. Där tas då upp just de här sakerna,
              att revisionen är en av fem punkter som är oerhört viktiga, och
              att de nämns i ett särskilt kapitel i regeringsformen. Det är
              mycket användbart.
            </seg>
            <seg n="0cfaafb7">
              Riksrevisionens rapport redovisades i september 2004, vilket
              innebär att det inte fanns förutsättningar för regeringen att
              kommentera den i budgetpropositionen. Däremot anger regeringen
              i budgetpropositionen att man har för avsikt att ge en särskild
              utredare uppdraget att göra en översyn av arbetsgivarens rehabiliteringsansvar,
              hur pengarna bör användas och vad det får för konsekvenser för
              bland annat försäkrade och småföretagare. Ett syfte är att stärka
              arbetsgivarens ansvar att göra en rehabiliteringsutredning och
              att vidta nödvändiga rehabiliteringsåtgärder för den enskilde
              så snart det är medicinskt lämpligt. Avsikten är också att utreda
              i vilka fall som Försäkringskassan ska kunna köpa arbetslivsinriktade
              rehabiliteringstjänster. Och i den här utredningen kommer Riksrevisionens
              rapport att ingå som en del i underlaget.
            </seg>
            <seg n="2bc84c3f">
              Från den 1 januari i år är Försäkringskassan en myndighet. Syftet
              med förstatligandet var bland annat att socialförsäkringens administration
              skulle få bättre förutsättningar att fullgöra sitt uppdrag. Förutsättningarna
              för en tydligare och bättre styrning och ledning av verksamheten
              har ökat, och de samlade resurserna kan utnyttjas på ett effektivare
              sätt. Bland annat finns det större möjligheter att motverka skillnader
              i rättstilllämpningen.
            </seg>
            <seg n="295b7cc4">
              Just nu, som vi tidigare hörde här, arbetar Försäkringskassan
              med att utfärda riktlinjer för hur medlen för köp av utredningar
              och arbetslivsinriktade rehabiliteringstjänster ska användas.
              Det är alltså nationella regler, och jag tror nästan att de rentav
              är klara.
            </seg>
            <seg n="4f5ea9c6">
              Det som då skiljer oss åt i redovisningarna härifrån är att vi
              från majoriteten anser att Riksrevisionens begäran, i och med
              de här åtgärderna, uppfylls utan ett tillkännagivande.
            </seg>
          </u>
          <note n="45311967">
            Herr talman! Jag yrkar bifall till förslaget i betänkandet och
            avslag på reservationerna.
          </note>
          <u who="mariann_ytterberg_0a2de6" xml:id="i-00ae980b0f9d7ad8-0" n="837ad8d2" prev="i-8f36fc9b2fdd6efc-0">
            <seg n="2b1ba727">
              Vi kan titta både bakåt och framåt när det gäller vad som pågår
              inom ohälsoområdet. Vi har ganska nyligen här i kammaren fattat
              många beslut. Vi har reformerat sjukskrivningsprocessen. Vi har
              infört avstämningsmöten och krav på rehabiliteringsutredningar.
              Vi har gjort det möjligt för försäkringskassa, länsarbetsnämnd,
              kommuner och landsting att organisera finansiell samordning och
              använda 5 % av hela sjukpenninganslaget för gemensamma rehabiliteringsinsatser.
              Det är nästan 2 miljarder kronor som finns till förfogande där.
              Vi har också fått fart på processen, bland annat med ekonomiska
              drivkrafter. Arbetsgivaren ska komma med en rehabiliteringsutredning,
              och redan två veckor efter det att den har kommit in ska kassan
              upprätta en rehabiliteringsplan.
            </seg>
            <seg n="fe4a067b">
              Vi har en mycket intressant utredning av Kristina Alexandersson
              som lades fram nu i februari. Regeringen hade bett henne utreda
              de här sakerna och titta på i vilken omfattning människor sjukskrivs
              och på problem inom hälso- och sjukvården. Hon pekar på brist
              på samverkan, kunskap och ledning. Vi har fått utredningarna till
              utskottet så vi kan läsa dem allihopa. Det är oerhört intressant.
              Hon beskriver ett trendbrott i samarbetet mellan landsting och
              försäkringskassa. Man gör gemensamma handlingsplaner. Det händer
              saker. Man planerar flera sjukskrivningskommittéer. Det pågår
              väldigt många intressanta och spännande saker som vi nu ska få
              följa och se effekterna av.
            </seg>
          </u>
          <note type="speaker" n="9bd6857c">
            Anf. 87 LINNÉA DARELL (fp) replik:
          </note>
          <u who="linnea_darell_670248" xml:id="i-f860c739d29409b3-2" n="a358eed8">
            <seg n="386a0ef4">
              Herr talman! Jag skulle vilja ställa en fråga till Mariann Ytterberg.
              Du säger att det är vår uppgift som riksdagsledamöter att ta itu
              med granskning, om jag förstod dig rätt, eftersom du hänvisar
              till informationsbladet där vår skyldighet beskrivs. Då blir det
              lite märkligt att konstatera att utskottsmajoriteten i stort sett
              bara nöjer sig med att ta reda på vad regeringen tycker och sedan
              avslår Riksrevisionens framställan. Tycker inte Mariann Ytterberg
              och socialdemokraterna i utskottet att det är angeläget att få
              en ordentlig och snabb hantering av frågan vad gäller regler och
              rutiner för hur nästan 1 miljard skattemedel används? Det handlar
              om själva summan i sig men också om många människor som är beroende
              av att den verkligen används.
            </seg>
          </u>
          <note type="speaker" n="6f3d086b">
            Anf. 88 MARIANN YTTERBERG (s) replik:
          </note>
          <u who="mariann_ytterberg_0a2de6" xml:id="i-ce8f3721dd6253a7-0" n="837ad8d2">
            <seg n="514e2f83">
              Herr talman! I framställningen begärs av Riksrevisionen att regeringen
              dels ska klargöra gränsdragningarna mellan Försäkringskassans
              och arbetsgivarens ansvar för rehabilitering, dels vidta åtgärder
              för att förbättra styrning, ledning och uppföljning av Försäkringskassans
              arbete inom det här området. Då tillsätter regeringen den här
              utredningen för att klargöra gränsdragningen mellan Försäkringskassans
              och arbetsgivarens ansvar. Man har alltså Riksrevisionens rapport
              som underlag i utredningen, men man tittar på fler av de här sakerna
              när det gäller rehabilitering. Då tycker jag att det är uppfyllt.
            </seg>
            <seg n="13271497">
              Sedan säger man att regeringen ska vidta åtgärder för att förbättra
              styrning, ledning och uppföljning av Försäkringskassans arbete
              eftersom det inte går rätt till. Det var också ett av skälen till
              att vi förstatligade Försäkringskassan, som förut var många olika
              självstyrande enheter, till att bli en myndighet. Det skedde den
              1 januari i år. Nu har förstatligandet skett, nu har man möjligheten
              att följa organisationen och få en bättre styrning. Dessutom har
              Försäkringskassan de nationella riktlinjerna. Då känner i alla
              fall jag att det man begär från Riksrevisionen är uppfyllt.
            </seg>
          </u>
          <note type="speaker" n="c8a4694b">
            Anf. 89 LINNÉA DARELL (fp) replik:
          </note>
          <u who="linnea_darell_670248" xml:id="i-f860c739d29409b3-3" n="a358eed8">
            <seg n="4fb2bce2">
              Herr talman! Vår granskande uppgift här i riksdagen handlar ju
              om att vi uttrycker en vilja. Riksrevisionens styrelses framställan
              vänder sig naturligtvis till regeringen som ska göra något. Om
              ni då som utskottsmajoritet i det utskott som har det yttersta
              ansvaret avslår en sådan framställan det är faktiskt vad ni gör
              här ger det en väldigt underlig signal, eftersom regeringen ännu
              inte har tillsatt utredningen. Mariann Ytterberg sade själv att
              hon tror att utredningsdirektiven är i det närmaste klara. Jag
              skulle vilja veta om de är klara och när utredningen kommer i
              gång. Det är ju en första förutsättning för att man som utskottsledamot
              och riksdagsledamot ska kunna tycka att vi åtminstone har fått
              något besked om när den här ändringen kan ske.
            </seg>
            <seg n="b633c547">
              När det gäller Försäkringskassans rutiner, möjligheten till styrning
              och uppföljning, är det riktigt att Försäkringskassan ger sina
              kassor en hjälp i form av metodutveckling, men de sade också på
              utskottet att det inte löser grundproblemet eftersom lagstiftningen
              i botten är luddig. Det har pågått i över tio års tid.
            </seg>
            <seg n="63eaa73e">
              Mariann Ytterberg tog också upp frågan om Finsam. Det låter tjusigt
              att stå här i kammaren och ge intryck av att det handlar om 2
              miljarder. Det gör det, de fem procenten i sin helhet, men om
              man tittar på hur det ser ut i de enskilda kommunerna där man
              hanterar det här är det peanuts , vill jag säga, jämfört med vad
              det kunde ha varit om vår och Centerpartiets motion hade bifallits
              och med de erfarenheter vi har från Socsam och Finsam där man
              har en betydligt friare möjlighet att hantera det alltefter de
              lokala behoven. Jag var i Motala häromdagen, och de har inte mer
              än precis börjat beskriva sin vision. Där handlar det i nuläget
              om 7 ½ miljon. Det är inte särskilt mycket för en ganska stor
              kommun.
            </seg>
          </u>
          <note type="speaker" n="a0c76f22">
            Anf. 90 MARIANN YTTERBERG (s) replik:
          </note>
          <u who="mariann_ytterberg_0a2de6" xml:id="i-ce8f3721dd6253a7-1" n="837ad8d2">
            <seg n="096f0935">
              Herr talman! Det var många frågor. Vi får ta så mycket vi hinner.
            </seg>
            <seg n="15d20ca7">
              När vi pratar om riksdagens kontrollmakt, blad 13, är det bland
              annat att riksdagens kontrollmakt utövas genom konstitutionsutskottet,
              JO, Riksrevisionen, riksdagsledamöternas interpellationer och
              frågor till statsråden och så vidare. Vi går inte in och gör revision.
              Riksrevisionen har lagt rapporten på vårt bord. De säger: Be regeringen
              göra det och det! När vi träffar företrädare för regeringen och
              Försäkringskassan ser vi att det redan är påbörjat. Då tycker
              jag inte att vi behöver ha tillkännagivandet för att regeringen
              ska göra det här.
            </seg>
            <seg n="2c476d02">
              När det gäller finansiell samordning och de sakerna minns jag
              den debatten i december för drygt ett år sedan. Det har varit
              i gång ett år. Det är en process som tar tid att komma i gång.
              Jag vet att de från Socsamförsöken sade: Låt det nu ta tid! Det
              är så viktigt att det här är förankrat. Om vi säger att från och
              med kl. 1 i natt ska alla bilar köra max 90 kan vi peka med hela
              handen. Men när det gäller att få i gång den här oerhört intressanta
              verksamheten av finansiell samordning där fyra myndigheter ska
              samverka och där människor ska förena synsätt tar det tid.
            </seg>
            <seg n="2d3d7cb9">
              Jag ser att talartiden är ute, men vi får väl fortsätta vid ett
              senare tillfälle.
            </seg>
          </u>
          <note type="speaker" n="ac14246d">
            Anf. 91 KENNETH LANTZ (kd) replik:
          </note>
          <u who="kenneth_lantz_f46382" xml:id="i-0c3f68242f88fd60-0" n="03e8032e">
            <seg n="ad737522">
              Herr talman! Jag skulle vilja koncentrera mig på en liten men
              inte oväsentlig del i betänkandet. Det har med avstämningsmöten
              att göra.
            </seg>
            <seg n="c419bb1d">
              Avstämningsmötena kan ligga till grund för bättre rehabiliteringsinsatser.
              Försäkringskassan erkänner också att man bör använda avstämningsmötena
              som en bra beslutsgrund. Jag skulle vilja fråga Mariann Ytterberg
              vad man avser med det faktum att försäkringskassorna inte direkt
              väl uppfyller kraven på att hålla avstämningsmöten. Vid flera
              besök i kassorna får jag information om att det inte är så väldigt
              många, att man skulle kunna ha haft betydligt fler. Om regeringen
              står för att vi ska minska ohälsotalen och förbättra förutsättningarna
              för rehabilitering hur tänker då regeringen använda möjligheterna
              att förbättra avstämningsmötena ute i kassorna?
            </seg>
          </u>
          <note type="speaker" n="12336aad">
            Anf. 92 MARIANN YTTERBERG (s) replik:
          </note>
          <u who="mariann_ytterberg_0a2de6" xml:id="i-ce8f3721dd6253a7-2" n="837ad8d2">
            <seg n="aafbb620">
              Herr talman! Vi besöker tydligen olika kassor. Jag har träffat
              kassor där man har väldigt många avstämningsmöten och där man
              upplever att det är så oerhört positivt att det verkligen är ett
              redskap. Många av oss ledamöter, inte bara i socialförsäkringsutskottet
              utan även i andra utskott, finns ju med nu i de nya försäkringsdelegationerna
              som ledamöter. Då har vi alla möjligheter att påverka och driva
              där vi är.
            </seg>
            <seg n="19685d06">
              Det som Kenneth Lantz påpekar är väldigt viktigt. Det ska inte
              bero på var i landet man bor om man får ett avstämningsmöte eller
              inte. Det ska verkligen fungera. Vi ska arbeta för att dra i gång
              detta. Det är oerhört viktigt. Vi får ligga på regeringen.
            </seg>
          </u>
          <note type="speaker" n="09cf9b2f">
            Anf. 93 KENNETH LANTZ (kd) replik:
          </note>
          <u who="kenneth_lantz_f46382" xml:id="i-0c3f68242f88fd60-1" n="03e8032e">
            <seg n="9c67f5fb">
              Herr talman! Det sista att detta får vi jaga regeringen med kan
              vi skriva ned i lite tyngre och kraftigare text. Det skulle vara
              smakfullt om socialdemokraterna i riksdagen kunde påtala för regeringen
              att det inte är tillfredsställande som läget är i dag.
            </seg>
            <seg n="4c6f30c4">
              Vi är många som besöker försäkringskassorna och får signalen
              att avstämningsmötena är nedskrivna på papper, men de finns inte
              i verkligheten. Det är inte tillräckligt med avstämningsmöten
              ute i de län där försäkringskassorna bedriver sin verksamhet.
            </seg>
            <seg n="ba8cfec8">
              Jag vill återigen gärna höra Mariann Ytterberg påtala behovet
              av en markering åt regeringen att avstämningsmötena är bra. Det
              framkom också vid något av våra seminarier i andrakammarsalen.
              Men de är inte tillräckligt många.
            </seg>
            <seg n="801e3efa">
              Regeringen måste ta ett kraftigare grepp kring frågan om avstämningsmöten.
              Delar Mariann Ytterberg min uppfattning?
            </seg>
          </u>
          <note type="speaker" n="bb8295c8">
            Anf. 94 MARIANN YTTERBERG (s) replik:
          </note>
          <u who="mariann_ytterberg_0a2de6" xml:id="i-ce8f3721dd6253a7-3" n="837ad8d2">
            <seg n="8557c522">
              Herr talman! Ja, jag delar uppfattningen att vi har intresse
              av att det händer något med de beslut vi fattar här. Det gäller
              inte minst om man är ett parti som är regeringsföreträdare.
            </seg>
            <seg n="3dfae45c">
              Hade jag sagt nej till beslutet och varit emot det kunde det
              vara detsamma. Men är jag med på båten och tycker att det är ett
              viktigt redskap har jag ju också intresse av att se att det verkligen
              kommer till stånd.
            </seg>
            <seg n="bb44bd68">
              Jag tror, precis som Kenneth Lantz, att just avstämningsmötena
              kan vara ett oerhört viktigt redskap i det här arbetet.
            </seg>
          </u>
          <note type="speaker" n="3a4df284">
            Anf. 95 KALLE LARSSON (v):
          </note>
          <u who="kalle_larsson_517fba" xml:id="i-d5ec4f59a9dac525-7" n="c9e1b425">
            <seg n="ed00be8f">
              Herr talman! Vi har som bekant ett arbetsliv som sliter på människor.
              Vi har långa arbetsdagar, ytterligare förlängda för flera kvinnor
              av tyngande hemarbete.
            </seg>
            <seg n="2bb1ae58">
              Arbetsskador, olyckor och utslitning i kropp och själ och sinne
              gör att många till slut inte orkar utan tvingas ta en paus från
              det aktiva arbetslivet. Det är en rättighet att så småningom,
              när man har möjlighet till det, få en chans och hjälp att komma
              tillbaka. Det är viktigt också för att man ska se till att förhindra
              långvarigt utanförskap från arbetsmarknaden.
            </seg>
            <seg n="bd894ce1">
              Det är därför det är nödvändigt med ett rehabiliteringsarbete
              som faktiskt fungerar. Där finns en hel del övrigt att önska.
            </seg>
            <seg n="829deca8">
              Låt mig först stjäla några ögonblick för att säga att det givetvis
              också är viktigt att man förebygger arbetsskador och utslagning
              från arbetsmarknaden. Det är värt att notera att sjuktalen skjuter
              i höjden några år efter de omfattande nedskärningarna på den offentliga
              sektorn under 90-talet. Färre skulle ju plötsligt göra mycket
              mer.
            </seg>
            <seg n="6a1f3dcb">
              Oavsett om det går under beteckningen slimmade organisationsmodeller,
              just-in-time -system eller bara flexibilitet innebär det att pressen
              och hetsen på dem som arbetar ökar. Visst klarar många det under
              några år, men inte hur länge som helst.
            </seg>
            <seg n="22b78181">
              Svaret på hur sjuktalen ska minska är därför inte bara ett rymligt
              arbetsliv och möjlighet till rehabilitering som fungerar, utan
              också fler människor i arbete, att man delar på de arbetsuppgifter
              som finns och fler människor som har bättre rättigheter och mer
              inflytande över sitt eget arbete.
            </seg>
            <seg n="2f650b7a">
              Herr talman! Det vi i dag diskuterar är Riksrevisionens granskning
              av Försäkringskassans köp av rehabiliteringstjänster. Mycket av
              den kritik som har formulerats om hur sakernas tillstånd är är
              det lätt att instämma i för den som känner verkligheten. Det är
              också bland annat för att öka rättssäkerheten som den nya myndigheten
              Försäkringskassan nu har bildats. Det är mot bakgrund av att mycket
              går att förbättra som andra insatser görs, vilket det redan har
              redogjorts för i debatten.
            </seg>
            <seg n="31ecd3ff">
              Man kan förstås uppleva en viss frustration över utredningarnas
              och översynernas Sverige. Jag känner ibland det. Samtidigt är
              det bra att ha ett underlag innan man springer i väg och fattar
              beslut.
            </seg>
            <seg n="01d81516">
              Därför välkomnar vi att regeringen avser att genom en särskild
              utredare göra en översyn av arbetsgivares ansvar för att upprätta
              rehabiliteringsutredning och vidta andra åtgärder för att den
              enskilde ska kunna komma tillbaka till arbetet då det är det som
              kan göras, och att det faktiskt nu sker.
            </seg>
            <seg n="997e3d10">
              I det sammanhanget kommer förstås Riksrevisionens rapport att
              vara ett av underlagen. Den avslås inte. Den ligger till grund
              för kommande arbete.
            </seg>
            <seg n="bc5a6a5c">
              Herr talman! Alliansen försöker formera sig. Det kan de ju hålla
              på med bäst de vill. Få människor vid sunda vätskor går på reptricket
              att samma partier som står bakom de omfattande nedskärningarna
              för snart 15 år sedan nu skulle vara bäst lämpade att ta hand
              om den utslagning man själv en gång skapat. Få kvinnor i offentlig
              sektor lär vara lätta att övertyga om att de nu ska få en bättre
              rehabilitering tillbaka till ett arbetsliv av samma politiska
              krafter som på sin dagordning har sänkta nivåer i ersättningssystemen
              och som säger nej till varje försök med arbetstidsförkortning.
            </seg>
            <seg n="8d509942">
              I dag föreslår man saker som i allt väsentligt redan är på gång.
              Det är naturligtvis inte förbjudet att göra det. Kammaren ska
              vara en arena för debatt även kring saker man är relativt överens
              om. Men pratet om att alliansen utgör ett verkligt politiskt alternativ
              blir nog allt tommare.
            </seg>
          </u>
          <note n="b4ca68f8">
            Jag yrkar bifall till förslaget i betänkandet.
          </note>
          <note type="speaker" n="5acedcbe">
            Anf. 96 MONA JÖNSSON (mp):
          </note>
          <u who="mona_jonsson_19b8be" xml:id="i-256d10deae510e6c-1" n="baac9854" next="i-1727a6dd6a3b2d0a-1">
            <seg n="9635e8e2">
              Herr talman! I Riksrevisionens framställning i betänkandet begärs
              att regeringen ska klargöra gränsdragningen mellan Försäkringskassans
              och arbetsgivarnas ansvar för rehabilitering och vidta åtgärder
              för att förbättra styrning, ledning och uppföljning av Försäkringskassans
              arbete inom rehabiliteringsområdet.
            </seg>
            <seg n="3d02bce6">
              Jag vill börja med att säga att framställningen gjordes i höstas,
              alltså innan den nya sammanhållna Försäkringskassan startade.
            </seg>
            <seg n="1ac8ac72">
              Alla partier här i riksdagen var medvetna om att det fanns skillnader
              mellan de olika försäkringskassorna. Det var en av anledningarna
              till att vi förra året beslutade om en ny organisation för Försäkringskassan.
              Den nya organisationen har varit i gång under lite drygt tre månader,
              och man ser nu över hur man ska komma till rätta med det som Riksrevisionen
              lyfter. Före sommaren kommer ett förslag från Försäkringskassans
              ledning om hur man ska bli bättre.
            </seg>
            <seg n="9904794a">
              Arbetsgivarna har sedan 1992 ett förstahandsansvar för rehabiliteringen.
              Regeringen håller nu, tillsammans med oss i samarbetspartierna,
              på att ta fram direktiv till en utredning som ska se över delar
              av arbetsgivarens ansvar för rehabilitering och också se över
              Försäkringskassans del och roll i det hela. Jag tror att vi är
              så långt framme att man kommer att ta ett beslut på nästa regeringssammanträde,
              eller eventuellt det efter.
            </seg>
            <seg n="a3a25c42">
              Vidare pågår ett arbete mellan oss samarbetspartier att se över
              hur vi kan underlätta för enskilda sjukskrivna att få hjälp och
              stöd om man inte kan komma tillbaka till sitt gamla arbete.
            </seg>
            <seg n="092b5e59">
              Vi i Miljöpartiet tycker att det är viktigt att man i sammanhanget
              också tittar över hur man ska komma till rätta med den olika behandling
              som kvinnor och män får vad gäller tillgången till kvaliteten
              i rehabiliteringen. Det finns en hel del att göra också vad gäller
              utbildning om all slags diskriminering. Det ska inte vara så att
              drabbade människor ska behöva känna att man inte behandlas lika
              inom den offentliga sektorn, oavsett vilken diskrimineringsgrund
              det gäller eller om det är inom försäkringskassa, arbetsförmedling
              eller sjukvård.
            </seg>
          </u>
          <note n="3ca4992a">
            Herr talman! Jag yrkar bifall till förslaget i betänkandet.
          </note>
          <u who="mona_jonsson_19b8be" xml:id="i-1727a6dd6a3b2d0a-1" n="baac9854" prev="i-256d10deae510e6c-1">
            <seg n="c3c7c3ee">
              Det pågår just nu en hel del, som Mariann Ytterberg berättade
              om. Efter att ha pratat med Kurt Malmborg vet jag att han tänker
              se till att avstämningsmöten kommer att bli vanligare inom Försäkringskassan,
              vilket Linnéa Darell efterlyste.
            </seg>
            <seg n="71445352">
              Tyvärr kan jag också tycka att allt tar för lång tid och att
              mycket skulle ha uppmärksammats tidigare.
            </seg>
          </u>
          <note n="33fbdcd9">
            Överläggningen var härmed avslutad.
          </note>
          <note n="e9943110">
            7 § Alkoholpolitik
          </note>
          <note n="995aacde">
            Föredrogs
          </note>
          <note type="speaker" n="6cbeb71f">
            Anf. 97 LARS MEJERN LARSSON (s):
          </note>
          <u who="unknown" xml:id="i-05895437e2b9ca52-0" n="ec0f2ca4"/>
          <note n="34289288">
            Herr talman! I detta ärende behandlas socialutskottets betänkande
            angående alkoholpolitik. I betänkandet behandlas drygt 130 motionsyrkanden
            från de allmänna motionstiderna under 2003 och 2004 och tio motionsyrkanden
            väckta med anledning av propositionen Alkoholpolitiska frågor.
          </note>
          <u who="unknown" xml:id="i-a41c1708b561f8a8-0" n="ec0f2ca4">
            <seg n="e9bc402f">
              Utskottet föreslår ett tillkännagivande till regeringen på en
              punkt. Det gäller ålderskontrollen vid folkölsförsäljningen.
            </seg>
            <seg n="ad4725cd">
              Ett av alkoholpolitikens huvudsyften är att skydda ungdomarna
              från alkoholens negativa sidor. Det är därför av största vikt
              att åldersgränserna vid försäljning av folköl efterlevs.
            </seg>
            <seg n="535edfcc">
              Under 2001 gjordes vissa ändringar i alkohollagen med syfte att
              stärka förutsättningarna för att bestämmelserna om åldersgränser
              ska följas. Ett omfattande arbete på området har vidare genomförts
              av bland annat Statens folkhälsoinstitut och Alkoholkommittén.
              Trots dessa åtgärder visar nyligen genomförda undersökningar att
              ålderskontrollerna vid folkölsförsäljning i livsmedelsbutiker
              fortfarande är oacceptabelt bristfälliga. Det är därmed för enkelt
              att köpa folköl för ungdomar under 18 år.
            </seg>
            <seg n="cc6b2d0a">
              Regeringen avser att i en kommande proposition om en ny nationell
              handlingsplan för att förebygga alkoholskador presentera de åtgärder
              som övervägs för att få till stånd en bättre fungerande ålderskontroll.
            </seg>
            <seg n="0938ab18">
              Utskottet ser med stor oro på den rådande situationen när det
              gäller folkölsförsäljningen till ungdomar. Utskottet föreslår
              mot denna bakgrund och med anledning av ett tjugotal motionsyrkanden
              ett tillkännagivande till regeringen rörande den bristande ålderskontrollen
              i samband med folkölsförsäljning i livsmedelsbutiker. Utskottet
              anser att regeringen snarast bör återkomma till riksdagen med
              förslag i frågan.
            </seg>
            <seg n="a61b5df7">
              Herr talman! Med denna inledning överlämnar jag ärendet till
              debattörerna.
            </seg>
          </u>
          <note n="e02b2ea2">
            Utskottet avstyrker övriga motioner, främst med hänvisning till
            tidigare ställningstaganden samt till pågående och aviserade åtgärder
            på området.
          </note>
          <note n="a348c7fd">
            I betänkandet finns 20 reservationer och sex särskilda yttranden.
          </note>
          <note type="speaker" n="3f97cece">
            Anf. 98 CRISTINA HUSMARK PEHRSSON (m):
          </note>
          <u who="christina_husmark_pehrsson_ec3910" xml:id="i-ee5caccbfa808c4c-0" n="f48ac575">
            <seg n="40009d69">
              Herr talman! Vår uppgift som politiker är att skapa förutsättningar
              för enskilt ansvarstagande och på olika sätt hjälpa och stödja
              dem som saknar förutsättningar att själva ta ett sådant ansvar.
            </seg>
            <seg n="ba45d414">
              Låt oss först slå fast att behovet av en ny alkoholpolitik är
              stort och kräver en kombination av ett stort antal åtgärder. Svartsprit
              och kriminalitet måste bekämpas genom förstärkta resurser till
              polis och tull. Vi vill också öka det lokala förebyggande arbetet
              när det gäller alkoholens skadeverkningar med insatser på skolhälsovården,
              mödravårdscentralen, barnhälsovården och på restauranger. Utbildningen
              av sjukvårdspersonal inom primärvården måste stärkas. Framför
              allt är det viktigt med ökad kunskap om hur alkoholanvändningen
              bland ungdomar ska kunna minskas. Vi vill också betona betydelsen
              av alkoholfria miljöer och vikten av personligt ansvarstagande.
            </seg>
            <seg n="2cb5b6f2">
              Herr talman! Regeringens politik har havererat. På annat sätt
              kan man inte tyda alla de förslag som nu kommit i Kent Härstedts
              utredning och som är av den modellen att de faktiskt hade kunnat
              vara genomförda långt tidigare. Regeringens vänta-och-se-politik
              har varit och är förödande.
            </seg>
            <seg n="34f15bf4">
              Jag ska läsa ett citat från Dagens Samhälle, nr 2/2005. Där skriver
              Verdandi: Men det duger inte att stoppa huvudet i sanden och krampaktigt
              hålla fast vid gamla metoder och lösningar. Så skriver Verdandi
              själva och förordar en snabb skattesänkning på alla alkoholprodukter.
            </seg>
            <seg n="025f1c5c">
              Socialdemokraterna fortsätter att sila mygg och svälja kameler.
              Exempel på detta är hur regeringen värnar sitt eget stora bolag
              Vin &amp; Sprit, som tjänar mångmiljardbelopp med mördande reklam.
              I Sverige är reklam för alkohol förbjuden. Utomlands är den dock
              tillåten, och där använder sig Sveriges regering av möjligheten
              att med mördande reklam för alkohol få så många som möjligt att
              dricka så mycket som möjligt. Samtidigt, herr talman, förbjuder
              regeringen småskaliga producenter att sälja sina stackars flaskor
              ute på gården där man har producerat dem.
            </seg>
            <seg n="d8e0f353">
              Tidningen Land har gjort en genomlysning av alkohol som tillverkas
              i Sverige och säljs genom så kallad gårdsförsäljning. Där säger
              en: Det här är ett imponerande vin i världsklass av svenska druvor.
              Om en annan skriver man: Hallonen är plockade på sörmländsk ljungmoränmark
              toppen!
            </seg>
            <seg n="a058dd3c">
              Varför ska inte denna gårdsförsäljning kunna ske under kontrollerade
              former, med en skattesats som är bestämd av regeringen, med ålderskontroll
              och med alla tänkbara kontroller? Varför ska de inte kunna få
              sälja sina egentillverkade flaskor ute på gården när regeringen
              får sälja miljarder flaskor vodka och annan sprit i utlandet?
              Jag förstår inte detta.
            </seg>
            <seg n="c93b599d">
              Det finns ytterligare exempel på klåfingrighet och misstro. Vi
              anser att en lagstiftning som inte medger minsta lilla avsteg
              vid speciella situationer och under ordnade former snart förlorar
              sin legitimitet. Vid exempelvis kulturella eller historiska evenemang
              är det viktigt att olika län eller regioner kan få visa sin särart.
              För att underlätta för dessa evenemang skulle länsstyrelsen generellt
              ha möjlighet att göra vissa undantag från alkohollagstiftningen,
              men det gör man inte. Man är väldigt restriktiv.
            </seg>
            <seg n="d8a5a9d6">
              Vidare är vi kritiska till att näringsidkare i dag möter stora
              svårigheter när det gäller att få tillstånd att servera mat och
              alkoholdryck till sina gäster. Ska denna näringsverksamhet kunna
              utvecklas på ett positivt och ansvarsfullt sätt krävs att tillstånd
              kan ges och undantag göras utifrån de nya förhållanden som gäller.
              Tiden står inte stilla. Vi lever inte i en gången tid.
            </seg>
            <seg n="5cd1031a">
              Vi anser därför att det är viktigt att göra en översyn av alkohollagens
              regler om serveringstillstånd. Ge generösa serveringstillstånd
              ja! Men se också till att hitta åtgärder för att snabbt dra tillbaka
              tillstånden om man inte sköter sin verksamhet på ett ansvarsfullt
              sätt!
            </seg>
            <seg n="4f163260">
              Ett annat exempel på stelbenthet och trångsynthet är att det
              enligt alkohollagen inte är möjligt att servera vin eller starköl
              på konserter eller teaterföreställningar annat än i pauserna.
              Då jag inte tror att teater- eller konsertbesökare är de som i
              första hand finns i riskzonen för att bli alkoholmissbrukare tycker
              jag att det är konstigt att man inte kan få inleda eller avsluta
              ett teater- eller konsertbesök med ett glas vin eller öl. Nej,
              det står i lagen att detta bara får ske i pauserna.
            </seg>
            <seg n="bdbcb614">
              Det här gör att Sveriges konsert- och teaterföreningar nu försöker
              tricksa med detta. Man gör en välkomsthälsning på teatern, och
              så gör man en paus. Då kan folk ta ett glas vin, och sedan börjar
              föreställningen. Då har det blivit en paus.
            </seg>
            <seg n="3b4fc70a">
              Lagen förlorar legitimitet om vi ska hålla på med det här tricksandet.
              Sådan här stelbenthet har ett löjets skimmer över sig.
            </seg>
            <seg n="bad78f82">
              Det finns ytterligare en stelbent och rätt onödig sak som jag
              skulle vilja vädja till majoriteten att faktiskt titta över. Det
              handlar om att yrkesmässig hantering av livsmedel kan ges tillfälligt
              tillstånd att ske i annan lokal än godkänd livsmedelslokal, men
              i alkohollagen medges inte samma undantag. Det innebär att även
              om det på något ställe finns undantag för att få sälja livsmedel
              och det finns ett brett sortiment får man ändå inte sälja till
              exempel folköl.
            </seg>
            <seg n="3a6dba9c">
              Detta problem har vi haft uppe. Jag medger att vi har diskuterat
              det i utskottet. Det fanns en viss förståelse för att man till
              exempel i Svenska Turistföreningens fjällstugor dit inga vägar
              går eller ute i kustbandet skulle kunna få sälja också folköl
              där man säljer livsmedel. Majoriteten har nu sagt att vi ska väl
              uppmana regeringen att kanske någon gång när man ändå tittar över
              detta ta fram det här. Jag vet att när vi kommer med sådana här
              propåer från socialutskottet som inte är önskvärda för regeringen
              stoppas de i någon byrålåda där de sedan blir liggande. Jag vädjar:
              Sådana här små irriterande moment bör ni ta bort om vi ska ha
              en trovärdighet i alkohollagstiftningen.
            </seg>
            <seg n="ce97ec72">
              Herr talman! Om reklamförbud, låg tillgänglighet och höga skatter
              vore lösningen borde vi inte ha några alkoholproblem i Sverige,
              för det är precis så vi har det nu.
            </seg>
            <seg n="b5d20cee">
              Slutligen hade det varit intressant att få en kommentar från
              Martin Nilsson vad gäller förslaget om skattesänkning från Kent
              Härstedt. Skattesänkningen för sig ligger naturligtvis på Skattekommittén,
              men eftersom det nämns i Kent Härstedts utredning att det är en
              viktig del i en minskad alkoholkonsumtion vore det intressant
              att trots det få höra vad Martin Nilsson anser om den skattesänkningsfråga
              som finns i Kent Härstedts utredning.
            </seg>
          </u>
          <note type="speaker" n="edd94492">
            Anf. 99 ULRIK LINDGREN (kd):
          </note>
          <u who="ulrik_lindgren_5f7848" xml:id="i-c031c7274e727099-0" n="da61bf25" next="i-f070b688d7de0720-0">
            <seg n="59cf607a">
              Herr talman! Socialutskottets betänkande om alkoholpolitik innehåller
              ett tillkännagivande angående den bristande ålderskontrollen i
              livsmedelsbutiker i samband med folkölsförsäljning. Utskottet
              begär att regeringen snarast ska återkomma med förslag i frågan
              för att få fram en bättre ålderskontroll i livsmedelsbutikerna.
            </seg>
            <seg n="29038c40">
              Den här frågan har diskuterats år efter år efter att samma sak
              har konstaterats, nämligen att ålderskontrollen inte fungerar.
              Såväl Ungdomens Nykterhetsförbunds ålderskontroller som handelns
              egna kontroller visar att till ungefär 50 % fungerar den inte.
              Nu senast har Ungdomens Nykterhetsförbund visat att 12 av 17 Helsingforssbutiker
              säljer folköl till minderåriga. Handeln klarar inte av kontrollen,
              och kommunerna klarar inte tillsynen.
            </seg>
            <seg n="bb33e6ce">
              Kristdemokraterna välkomnar givetvis utskottets begäran till
              regeringen om förslag till hur ålderskontrollen ska bli bättre.
              Men det återstår att se vad regeringen kommer fram till.
            </seg>
            <seg n="6bd44cb5">
              På en fråga av mig till Morgan Johansson tidigare i år om vilka
              åtgärder statsrådet tänker vidta med tanke på hur illa det fungerar
              svarade han att den nya nationella handlingsplanen, som ska komma
              i år, kommer att presentera vilka åtgärder för bättre ålderskontroll
              som regeringen överväger. Att överväga är ju inte riktigt samma
              sak som skarpa förslag, utan det återstår att se.
            </seg>
            <seg n="6c96cadd">
              Men Alkoholinförselutredningens betänkande Gränslös utmaning
              , som har kommit nyss, föreslår i alla fall som åtgärd att åldern
              för inköp av öl i livsmedelsbutik höjs från 18 till 20 år. Det
              är inte så dumt.
            </seg>
            <seg n="c9757aa9">
              Det finns kommuner, till exempel Falun, händelsevis, där handlarna
              och kommunen på frivillig väg infört en åldersgräns på 20 år för
              inköp av öl i livsmedelsbutik. Det har varit framgångsrikt i så
              måtto att livsmedelshandlarna har slutit upp kring överenskommelsen,
              och den har nu gällt i över ett år.
            </seg>
            <seg n="f52ac360">
              Svagheten med förslaget är förstås att det inte löser problemet
              med ålderskontrollen. Men den här typen av överenskommelse mellan
              handlarna höjer definitivt medvetenheten och ger därmed större
              uppmärksamhet på ålder vid inköp. Det är i vart fall min övertygelse.
            </seg>
            <seg n="6cda1e84">
              Alkoholinförselutredningen föreslår också en skärpning av kommunernas
              skyldighet att ingripa mot butiker som inte sköter ålderskontrollerna.
              Kristdemokraterna kommer naturligtvis att se positivt på hur det
              här slutligen kommer att landa och se ut i regeringens förslag.
              Kanske att vänsterkartellen också i denna debatt har något ytterligare
              besked och en precisering av hur man kommer att leva upp till
              utskottets tillkännagivande om bättre ålderskontroll.
            </seg>
            <seg n="b35f73d2">
              För att förbättra kan jag tänka mig en rad åtgärder vad gäller
              ålderskontrollen. Man kan tänka sig att en handlare gör det tekniskt
              omöjligt att genomföra köp om inte legitimation visas upp och
              trycks in i datasystemet. Det skulle naturligtvis också vara ett
              väldigt bra stöd för kassörskan som i dag ofta får ta ett starkt
              personligt ansvar för vilka som kommer sent en kväll och handlar.
              Det är ofta en del av kompisskapet när det gäller vilka som handlar.
              Man kan naturligtvis också tänka sig att försälningen av det starkare
              ölet på 3,5 % flyttas till Systemet.
            </seg>
            <seg n="49f9672b">
              Ett vidmakthållande av åldersgränser är en åtgärd som har effekt.
              Det är naturligtvis långt ifrån en hel lösning men ändå av forskare
              värderad som en åtgärd som fungerar. Det finns mycket som vi kan
              önska oss, men detta är ändå en åtgärd som är en del av det möjliga.
            </seg>
            <seg n="13503a7b">
              Herr talman! Jag vill erinra om det utskottet inledningsvis skriver
              när utskottet återger text från förra gången utskottet behandlade
              alkoholmotioner, nämligen hösten 2003. Det var inget parti som
              då reserverade sig mot att lyfta fram folkhälsofrågan inom EU,
              skriver vi i vårt betänkande i dag. Utskottet ville också stryka
              under vikten av att verka för sänkta införselkvoter, kan man tänka,
              och en begränsning av alkoholreklamen, alltså tre områden där
              det då, hösten 2003, rådde politisk enighet.
            </seg>
            <seg n="4a4f11ab">
              IOGT-NTO har visat att alla EU-länder har vidtagit åtgärder i
              restriktiv riktning. Det kan röra sig om åtgärder inom skattepolitiken.
              Man har justerat upp skatter. Det kan handla om åldersgränser.
              Man har blivit mer bestämd med sådana och flyttat upp åldersgränser.
              Man har åtgärdat trafik och alkohol och infört strängare bestämmelser,
              och man har infört restriktioner när det gäller reklam. Frankrike
              fick förra året igenom ett mycket strängt reklamförbud.
            </seg>
            <seg n="c629fb14">
              EU är inte en omöjlig, statisk kloss som för alltid ligger fixerad
              utan det har visat sig att EU-kollektivet rör sig, om än sakta,
              i någorlunda rätt riktning. EU har en större medvetenhet om alkoholens
              skadeverkningar i dag än man hade för 1020 år sedan och att alkoholen
              har stor folkhälsopolitisk betydelse.
            </seg>
            <seg n="b07eadeb">
              Det andra området vi var eniga om 2003 var alkoholreklamen. Den
              har vi inte stoppat, men vi har ändå kringränt alkoholreklamen
              med en rad begränsningar.
            </seg>
            <seg n="5f5fe6b0">
              På det tredje området som vi var eniga om hösten 2003, att begränsa
              införselkvoterna, har däremot inte vänsterkartellen visat framfötterna
              precis. Socialdemokraterna gav redan före 2003 upp i förhandlingarna
              med EU om införselkvoter och har sedan inte velat anstränga sig
              i frågan. Eftersom de en gång har förklarat att det inte är möjligt
              kan de ju själva inte sedan bekräfta att de har haft fel. Det
              måste så att säga vara omöjligt även fortsättningsvis för Socialdemokraterna.
            </seg>
            <seg n="27517811">
              Kristdemokraterna anser fortfarande att Sverige ska verka för
              lägre införselkvoter och att det är värt en prövning om Sverige
              ensidigt kan återinföra de införselkvoter vi fick vid medlemskapsförhandlingarna
              eller om vi kan få till stånd en gemensam uppgörelse i gemenskapen.
              Igen kan det sägas: Varför inte försöka aktivt tala med EU eftersom
              andra länder kan få igenom viktiga restriktioner?
            </seg>
            <seg n="cea7c3ec">
              Vi tycker fortfarande att det är fel att sänka alkoholskatterna.
              Det är att avsiktligt ge upp, att medvetet öka alkoholskadorna,
              något som inte minst Folkhälsoinstitutet nyligen har visat.
            </seg>
            <seg n="d76c35bf">
              Herr talman! Jag yrkar bifall till reservation nr 5 om alkoläsken.
              Det finns anledning att ägna den särskild uppmärksamhet. Den här
              drycken lockar särskilt människor i yngre åldrar och flickor.
              Man kan säga att det är precis det som är avsikten. Den ska locka
              nya och yngre konsumenter. Den är söt och smakar inte alkohol
              utan läsk.
            </seg>
            <seg n="f61329fa">
              Kristdemokraterna välkomnar naturligtvis den höjning av skatten
              på alkoläsk som föreslås av Alkoholinförselutredningen.
            </seg>
            <seg n="3c1ee9ab">
              Det är också värt att säga, apropå alkoläsken, att det finns
              en ny produkt att se upp med. Näringsintresset strävar här efter
              nya kunder oavbrutet. Enligt alkohollagen är det endast drycken
              öl, som har en starkare alkoholhalt än 2,25 %, som får säljas
              i dagligvaruhandeln. Men den nya dryck som är på gång kringgår
              lagen. Produkten framställs från början som öl, men färg och smakämnen
              filtreras bort. I stället tillsätts andra smakämnen som gör att
              drycken uppfattas som cider. Och cider med en otillåten alkoholhalt
              på 3,5 % säljs därmed i dagligvaruhandeln, trots att det inte
              är tillåtet, enbart tillkommet för att locka nya kunder.
            </seg>
          </u>
          <note n="a483b03f">
            Jag yrkar bifall som sagt, herr talman, till reservation nr 5.
          </note>
          <u who="ulrik_lindgren_5f7848" xml:id="i-f070b688d7de0720-0" n="da61bf25" prev="i-c031c7274e727099-0"/>
          <note n="f785111d" type="speaker">
            Anf. 100 GUNILLA WAHLÉN (v):
          </note>
          <u who="gunilla_wahlen_a52558" xml:id="i-0969fbdfaf6b3749-0" n="108e1f10">
            <seg n="50b2c81a"/>
            <seg n="388b6a9d">
              Herr talman! Alkoholkonsumtionen har ökat kraftigt i Sverige
              som ett direkt resultat av EU-inträdet och raserandet av svensk
              alkoholpolitik, som EU-etablissemanget har drivit igenom. Privatinförseln
              av alkohol har ökat kraftigt. Alkoholskatten har sänkts, och barn
              och ungdomar kan nu på olika sätt köpa smuggelsprit för 100 kr
              litern lite varstans i landet.
            </seg>
            <seg n="811d54b6">
              Ökningen av konsumtionen visar sig redan nu i form av ökade alkoholskador.
              Det är både akuta skador och kroniska skador. Ett exempel är Helsingforss
              län där alkoholrelaterade skador som skrumplever och inflammation
              i bukspottskörteln har ökat kraftigt. Det finns också studier
              som visar att andelen rattfyllerister har ökat, även om där finns
              en viss osäkerhet på grund av ändrade rutiner hos polisen. En
              ytterligare mycket tragisk förändring i alkoholkonsumtionen är
              att andelen kvinnor som dricker under graviditeten har ökat.
            </seg>
            <seg n="af56f4c4">
              Samtidigt som konsumtionen ökar kraftigt finns det ett samband
              med våldsbrott. På krogar, på stan och inte minst i hemmet mot
              kvinnor och barn finns det en koppling mellan alkohol och våld.
              En del forskare hävdar att ända upp till 80 % av alla våldsbrott
              begås under påverkan av alkohol. Sambanden mellan totalkonsumtion
              och alkoholskador i befolkningen är väl kända. Forskning visar
              också att pris- och tillgänglighetsåtgärder är de skarpaste instrumenten
              mot detta. Utbildning och information kan aldrig ersätta dem i
              effektivitet. Sverige har i relation till EU tidigare varit det
              land med lägst totalkonsumtion av alkohol. Det håller nu snabbt
              på att förändras, och vi närmar oss i rask takt övriga EU-länders
              alkoholkonsumtion.
            </seg>
            <seg n="185bf204">
              Detta betänkande är ett motionsbetänkande där olika motioner
              från allmänna motionstiden tas upp. Det är viktigt och riktigt
              att det tillsattes en utredning, som Kent Härstedt har lett, för
              att ha något på fötterna när nödvändiga åtgärder ska vidtas med
              anledning av den situation som har inträtt. Under våren kommer
              fler konkreta förslag till vad som ska göras.
            </seg>
            <seg n="1077f09e">
              Det finns också motioner som pläderar för ökad gårdsförsäljning
              och en ändring av reglerna för försäljning vid teatrar, fjällstugor,
              kust- och sommarstugor.
            </seg>
            <seg n="330ca96f">
              Det är viktigt att ta reda på de konsekvenser som har blivit
              nu, skärpa reglerna och sedan se om man möjligtvis ska ändra på
              de regler som kan bestämmas inom landet innan tillgängligheten
              förändras. Att öka tillgängligheten på teatrar och i fjällstugeområden
              är ett sätt att göra något ytterligare tillgängligt, förutom de
              problem vi har fått med den tillgänglighet som finns i dag och
              med den prissänkning som skett med de regler som gäller i dag.
            </seg>
            <seg n="c2a59a3c">
              Herr talman! Vänsterpartiet anser att det behövs en översyn av
              regelverket och tillsynen när det gäller alkohol och unga i synnerhet
              avseende folkölet. Det räcker inte att UNF får bidrag till att
              bedriva kampanj och undersökningar. Så sent som i dag har vi fått
              ytterligare bevis på att ålderskontroll vid försäljning av folköl
              inte fungerar. Unga kan köpa alkohol nästan helt fritt i butiker,
              på bensinstationer och på många andra försäljningsställen trots
              gällande åldersgränser och skyldighet att göra legitimationskontroll.
              Utskottets tillkännagivande är ett mycket viktigt krav till regeringen
              att återkomma till riksdagen med åtgärdsförslag för att stoppa
              denna försäljning. Regeringen måste ta sitt ansvar.
            </seg>
            <seg n="5412039f">
              Vänsterpartiet menar att det nu också finns skäl för regeringen
              att överväga vilka möjligheter och konsekvenser som finns för
              att överföra folkölsförsäljningen till Systembolaget. Det bör
              övervägas mot bakgrund av att efterlevnaden av reglerna för folkölsförsäljning
              i detaljhandeln fortfarande inte fungerar.
            </seg>
            <seg n="c1a425b3">
              Regeringen har i propositionen Alkoholpolitiska frågor , vilken
              Vänsterpartiet står bakom, föreslagit att begreppet alkoholpolitiska
              olägenheter utmönstras ur alkohollagen. Alkoholpolitiska olägenheter
              föreslås i propositionen ersättas med uttrycket olägenheter i
              fråga om ordning och nykterhet eller särskild risk för människors
              hälsa vid prövning om tillstånd och serveringstider. Det är en
              bra ändring som ger kommunerna tydligare vägledning vid beslut
              om serveringstillstånd. Antalet serveringstillstånd och förlängda
              serveringstider har ökat, vilket också innebär en ökad tillgänglighet
              av alkohol.
            </seg>
            <seg n="056625c2">
              Vänsterpartiet menar att den utvecklingen måste följas. Inte
              minst måste kommunernas tillsynsansvar och beslut om serveringstillstånd
              följas upp. Det är mycket angeläget att få en kartläggning och
              en konsekvensbeskrivning ur ett folkhälsoperspektiv av den ökning
              som skett vad avser den ökande tillgängligheten som blivit resultatet
              av alltfler tillstånd och förlängda utskänkningstider.
            </seg>
            <seg n="f7771aaa">
              Dagens betänkande avhandlar, som jag redan tidigare har sagt,
              en rad motioner från allmänna motionstiden. Många av de yrkanden
              vi har från Vänsterpartiet är förslag som bereds inom ramen för
              det arbete som pågår utifrån det utredningsuppdrag som Kent Härstedt
              har haft. De frågorna kommer jag att återkomma till senare.
            </seg>
            <seg n="f9e899dc">
              Dock återstår några motionsyrkanden som vi vidhåller i detta
              betänkande. Det gäller exempelvis att tillståndshavare som fällts
              för diskriminering av sina gäster ska få sitt serveringstillstånd
              indraget, förstärkta riktade informationsinsatser till dem som
              arbetar med barn och unga inom socialtjänsten och en utredning
              om en definition av vilka drycker som ska betecknas som alkoholfria.
            </seg>
            <seg n="8394f680">
              Vänsterpartiet anser att folkhälsoperspektivet och risken för
              ökat våld är ett par viktiga argument för att bibehålla en restriktiv
              alkoholpolitik. Vi ser med oro på den utveckling som sker i dag
              med alltfler serveringstillstånd på festivaler och gatufester
              samt längre öppettider in på småtimmarna. Tillsynen och konsekvenserna
              av denna utveckling måste kartläggas för att se om det är nödvändigt
              att ändra dessa regler.
            </seg>
            <seg n="3ba2da91">
              Jag står givetvis bakom alla Vänsterpartiets motioner, men för
              tids vinnande avser jag att i dagens betänkande yrka bifall till
              reservation 13.
            </seg>
          </u>
          <note type="speaker" n="87a60444">
            Anf. 101 ULRIK LINDGREN (kd) replik:
          </note>
          <u who="ulrik_lindgren_5f7848" xml:id="i-cca504b7585aeca9-0" n="da61bf25">
            <seg n="38d9bbf9">
              Herr talman! Gunilla Wahlén inledde med att säga att vi har fått
              ett större problem på grund av EU-medlemskapet. Det håller jag
              naturligtvis med om. Vi har fått prissänkningar och lägre införselkvoter
              genom EU-medlemskapet som har givit oss en högre konsumtion i
              Sverige till skada för oss.
            </seg>
            <seg n="75a97039">
              Under alla omständigheter har vi naturligtvis ändå ett eget ansvar.
              Frågan är vad vi tar för ansvar. Vilket ansvar tar Vänsterpartiet
              och vilket ansvar tar Kristdemokraterna för att mildra skadeeffekterna?
              Nu finns det skattesänkningsförslag på gång via regeringspartiet.
              Hittills har det funnits ett kompakt motstånd från regeringspartiet
              vad gäller att Sverige ska verka för att införa lägre införselkvoter.
              Jag vill naturligtvis ha besked om var Vänsterpartiet står i dessa
              frågor i dag. Jag vill också ha besked om vad det är ni har drivit
              när ni har förhandlat inför vårbudgeten. Vad har ni gjort för
              att, om möjligt, ha lite större framgång för det som vi har uppfattat
              att vi har gemensamt, det vill säga motståndet mot skattesänkningar
              och en vilja att införa lägre införselkvoter igen i Sverige? Har
              Vänsterpartiet något besked på de två punkterna i dag?
            </seg>
          </u>
          <note n="0eb7296f" type="speaker">
            Anf. 102 GUNILLA WAHLÉN (v) replik:
          </note>
          <u who="gunilla_wahlen_a52558" xml:id="i-0969fbdfaf6b3749-1" n="108e1f10">
            <seg n="50b2c81a"/>
            <seg n="68774a3a">
              Herr talman! Jag är glad att jag får frågan om skatter och krav
              på skattesänkning och införselkvoter. Vi i Vänsterpartiet har
              klart och tydligt visat både i våra motioner, i våra yrkanden
              och i den allmänna debatten att vi tar avstånd från en skattesänkning.
              Vi är inte villiga till att medverka till en skattesänkning av
              samma skäl som bland annat Kristdemokraterna har. Prisinstrumentet
              är ett viktigt instrument. Ett lägre pris ökar risken för en ökad
              konsumtion. Det är helt självklart.
            </seg>
            <seg n="3935cb20">
              Vi är också mycket kritiska mot de införselkvoter som finns i
              dag. Vi har i olika sammanhang tagit upp diskussionen att genom
              samarbete med till exempel de nordiska länderna, baltstaterna
              och olika EU-länder om att höja skatterna. Det kallas för privatinförsel,
              men det är dåligt reglerat vad det egentligen är. Där är det viktigt
              att strama upp och få tydliga regler för införselkvoterna.
            </seg>
          </u>
          <note type="speaker" n="984c36d1">
            Anf. 103 ULRIK LINDGREN (kd) replik:
          </note>
          <u who="ulrik_lindgren_5f7848" xml:id="i-cca504b7585aeca9-1" n="da61bf25">
            <seg n="acec7c93">
              Herr talman! Kristdemokraterna tror också att det går att införa
              lägre införselkvoter i Sverige om vi lägger manken till, åtminstone
              får saken prövad. Betyder beskeden från Gunilla Wahlén och Vänsterpartiet
              att det kommer att tas något sådant ytterligare initiativ? Vad
              har hänt i era förhandlingar inför vårpropositionen som har dragit
              ut på tiden och som återigen blev klara i sista minuten? Har ni
              fått fram något ytterligare av förhandlingsvärde på området om
              införselkvoter? Eller håller ni upp detta som en plakatpolitik
              när det passar men inte har drivit frågan ordentligt mot regeringspartiet?
            </seg>
            <seg n="9fcc4165">
              Beträffande skatterna undrar jag om beskedet från Gunilla Wahlén
              här i dag betyder att det inte blir någon skattesänkning på alkohol
              i Sverige detta år.
            </seg>
            <seg n="2b01c6d5">
              Det som hittills sagts är ju att regeringen återkommer i höst.
              Man tror sig då i budgetförhandlingarna kanske hitta en partner
              som är villig att medverka till att vi får skattesänkningar.
            </seg>
            <seg n="e3d34bf8">
              Betyder alltså beskedet från Vänsterpartiet att ni inte kommer
              att medverka här och att det därmed i praktiken inte blir någon
              skattesänkning på alkohol i Sverige i år?
            </seg>
          </u>
          <note n="65de68ac" type="speaker">
            Anf. 104 GUNILLA WAHLÉN (v) replik:
          </note>
          <u who="gunilla_wahlen_a52558" xml:id="i-0969fbdfaf6b3749-2" n="108e1f10">
            <seg n="50b2c81a"/>
            <seg n="b36af017">
              Herr talman! När det gäller införselkvoter och EU-förhandlingar
              är det, tyvärr, i det här läget så att det är regeringen som för
              EU-förhandlingarna, i de rum där EU-förhandlingarna ska föras.
              Vi har precis samma möjligheter att påverka regeringen när det
              gäller vilka frågor de ska driva i förhandlingarna.
            </seg>
            <seg n="a094c5b4">
              Jag är övertygad om att regeringen driver frågan om att få genomslag
              för folkhälsoperspektivet och få genomslag för en förändring av
              införselkvoterna. Men i och med medlemskapet i EU är Sverige i
              händerna på EU:s hela regelverk. Jag hoppas dock verkligen att
              Sverige oförtröttligt arbetar med frågan och att vi själva mycket
              mer ska kunna styra upp det här med införselkvoter.
            </seg>
            <seg n="d4592a04">
              Vad gäller frågan om skatter och skatteförändringar till hösten
              vill jag svara att Vänsterpartiet faktiskt inte avgör hur skatteläget
              ska se ut. Vi har inte diskuterat skatter under våren. Under hösten
              kommer vi fortsatt att stå fast vid att vi inte ska ha skattesänkningar.
              Men som i andra frågor finns det ju möjligheter. Jag kan dock
              inte svara, utan man får nog fråga regeringspartiet hur man där
              ställer sig till att diskutera frågan under hösten.
            </seg>
          </u>
          <note type="speaker" n="cc5b5dc4">
            Anf. 105 KENNETH JOHANSSON (c):
          </note>
          <u who="kenneth_johansson_582684" xml:id="i-9c42a72682cb4081-1" n="86057bc7">
            <seg n="7b18dff8">
              Herr talman! Jag börjar med att återge ett avsnitt i Lewis Carrolls
              bok Alice i Underlandet :
            </seg>
            <seg n="893df14d">
              Vill du vara snäll och tala om för mig vilken väg jag ska ta
              härifrån?
            </seg>
            <seg n="00a3d975">
              Det beror på vart du vill komma, svarade katten.
            </seg>
            <seg n="6d1a60c3">
              Det spelar inte så stor roll , sade Alice.
            </seg>
            <seg n="cf389abb">
              Då spelar det heller ingen roll vilken väg du tar, sade katten.
            </seg>
            <seg n="4788cf04">
              Vart vill vi komma med alkoholpolitiken? Ska vi lägga oss platt
              för angreppen mot och trycket på svensk alkoholpolitik när det
              gäller att öka friheten för alkoholen med billigare alkohol och
              ökad tillgänglighet? Ska vi se alkoholen som vilken vara som helst?
            </seg>
            <seg n="3d8164d0">
              Eller ska vi sätta folkhälsan i fokus, stå upp för en fortsatt
              restriktiv alkoholpolitik och med kraft agera för att kunna behålla
              den? Ska vi jobba för att internationellt och nationellt agera
              för att göra ett offensivt och aktivt arbete i syfte att värna
              vår alkoholpolitik? Ska vi mobilisera medborgarnas ansvarskänsla
              och det civila samhällets styrkor och se till att frivilligrörelsen,
              Folkrörelse-Sverige, ges bästa tänkbara förutsättningar?
            </seg>
            <seg n="7f855ae9">
              För Centerpartiet är det klart: Alkoholen är en folkhälsofråga.
              Ökningen av totalkonsumtionen måste brytas. Ökad tillgänglighet
              leder till ökad konsumtion som leder till ökade skador. Vi måste
              sänka totalkonsumtionen, skjuta upp tidpunkten för alkoholdebuten
              och finna fler alkoholfria miljöer.
            </seg>
            <seg n="1056c7f3">
              Det spelar verkligen roll, fru talman, vilken väg vi tar. Jag
              känner en djup oro för de alltmer tillåtande krafter som finns
              omkring oss. Det här håller på att ställa till det, och det rejält.
            </seg>
            <seg n="313f079a">
              Fru talman! Alkoholkonsumtionen i Sverige har ökat mycket snabbt
              under senare år. Sambandet mellan tidig alkoholdebut och risken
              för alkoholberoende, drogmissbruk och andra sociala problem är
              väl belagt. Om den här utvecklingen inte bryts kommer med största
              sannolikhet de sociala konsekvenserna i form av olyckor, våld,
              brott och social utslagning att bli mycket allvarliga. Därtill
              kommer de medicinska skadeverkningarna.
            </seg>
            <seg n="3e654189">
              Det är viktigt att vi fokuserar alkoholpolitiken på att få så
              mycket av alkoholfrihet som möjligt. Speciellt i vissa situationer
              är det mycket angeläget. Det gäller då våra unga, de gravida och
              dem som kör bil.
            </seg>
            <seg n="697fb45c">
              Det är uppenbart att prisinstrumentet och försäljningsmonopolet
              i alkoholpolitiken har försvagats som en följd av EU:s införselregler.
              Från denna utgångspunkt måste Sveriges alkoholpolitik breddas
              samtidigt som vi slår vakt om befintliga instrument.
            </seg>
            <seg n="72ccd962">
              Folkresningen mot missbruket i slutet av 1800-talet ledde till
              en halvering av alkoholkonsumtionen. Det visar att attityden till
              alkohol i samhället är ett minst lika starkt styrmedel som till
              exempel prisinstrumentet. Det styrmedlet måste nu med alla medel
              aktiveras genom information, mobilisering av det civila samhället
              och normgivande skärpningar av lagstiftningen och genom att vi
              i vardagen tar ansvar för våra medmänniskor, inte minst våra ungdomar
              och våra arbetskamrater.
            </seg>
            <seg n="7a9d6bcb">
              Jag yrkar bifall till reservation 2 där vi i Centerpartiet markerar
              vår tro på att medborgarens engagemang kanske är ett av de allra
              viktigaste sakerna för att lösa de problem som finns. I dagarna
              har det på ett, tycker jag, mycket förtjänstfullt sätt tagits
              upp av Barnombudsmannen, som i sin årsrapport riktar en rad uppmaningar
              inte minst till föräldrar med tonårsbarn.
            </seg>
            <seg n="1c8f3630">
              Barnombudsmannen säger: Föräldrar måste våga vara föräldrar och
              sätta gränser. Samhället måste bygga upp alkoholfria alternativa
              verksamheter för ungdomar men också stötta föräldrarna. Föräldrar
              vet inte alltid hur betydelsefulla de är.
            </seg>
            <seg n="b00df142">
              Det tycker jag är ett bra uttalande.
            </seg>
            <seg n="1610cbd1">
              Inom EU:s ram bör Sverige verka för höjda minimiskatter på alkohol,
              skärpta införselregler samt möjligheten till nationella förbud
              mot alkoholreklam.
            </seg>
            <seg n="30b254a8">
              Från Centerpartiets sida vill vi slå vakt om försäljningsmonopolet
              för alkohol. Vi tror inte, som diskuterats, på en utvidgning av
              försäljningsmonopolet till att också gälla folkölet. Vi tror inte
              att det skulle ha avsedd effekt. Vi vill hålla fast vid en högskattepolitik
              för alkohol men inser och är medvetna om att vi kommer i situationer
              då vi behöver diskutera hur vi kan hålla fast vid den linjen.
              Vi kan säkert också behöva diskutera sänkningar av alkoholskatten
              i någon form. Detta är inget som Centerpartiet förordar eller
              vill, men vi inser att vi i framtiden kan komma dithän.
            </seg>
            <seg n="5c6226b4">
              Fru talman! Dagens betänkande är väl, ärligt talat, egentligen
              inte så upphetsande. Det leder väl inte alkoholpolitiken eller
              insatserna för att åtgärda problemen särskilt mycket framåt. Tillkännagivandet
              om regeringens tillkortakommanden beträffande hur folkölsförsäljningen
              fungerar är vi överens om. I övrigt bekräftas partiernas ställningstaganden.
            </seg>
            <seg n="45c49ee5">
              Om man däremot ger frågan en större bredd och ser att det nu
              finns en hel del förslag för diskussion, både egna och andras
              underlag att ta ställning till i alkoholfrågan, så kan man ändå
              se ett visst ljus i tunneln. Alkoholfrågan är svår, och alkoholen
              i frihet är farlig. En ansvarsfull alkoholpolitik som måste sättas
              i sitt samhällssammanhang är nödvändig, en uppgift som vi alla
              måste ta oss an.
            </seg>
          </u>
          <note type="speaker" n="865cd3b4">
            Anf. 106 MARTIN NILSSON (s):
          </note>
          <u who="martin_nilsson_7844c6" xml:id="i-0f09bb6500194073-0" n="665cce87">
            <seg n="91897bfe">
              Fru talman! Det här är ju ett motionsbetänkande med ungefär 140
              olika motionsyrkanden. Det är väl som Kenneth Johansson säger:
              I normalfallet kanske inte det hade varit det mest upphetsande
              här i världen.
            </seg>
            <seg n="e4f7e4d9">
              I grunderna pekar utskottet på de punkter där man även tidigare
              har varit överens i stora drag. Vi verkar fortsatt för en restriktiv
              alkoholpolitik i en internationaliserad miljö som utmanar politiken.
              Vi kräver och jobbar med nya verktyg. Vi vill stärka det alkoholförebyggande
              och se den handlingsplan och den uppföljning som kommer. Vi vill
              se till att försöka slå vakt om distributionsmonopolet och om
              en försäljning under kontroll. Vi vill göra insatser mot illegal
              försäljning, och här ser vi fram emot de förslag som nu faktiskt
              ligger på riksdagens bord för att behandlas senare. Vi vill verka
              för fungerande åldersgränser som begränsar spridningen till ungdomar.
              På så sätt är inte så mycket nytt.
            </seg>
            <seg n="438b2528">
              Men det är också så, som flera har varit inne på tidigare, att
              utskottet gör ett tillkännagivande till regeringen. Vi vill se
              åtgärder när det gäller folkölsförsäljningen, ett problem som
              har dokumenterats under lång tid. Vi har i utskottet tidigare
              velat ge de nya reglerna tid att verka och se vad som har hänt.
              Nu har vi resultat och siffror, och då är det viktigt att dra
              lärdom. Det är tydligt att gällande regler inte är nog. Uppemot
              varannan underårig kan köpa den dryck som är inkörsport till värre
              alkoholmissbruk ett tydligt bevis för att nuvarande regelsystem
              inte räcker. Det händer inte en gång, utan det händer gång på
              gång. Det rapporteras av UNF, Folkhälsoinstitutet, kommuner och
              närpolis.
            </seg>
            <seg n="9503a4ca">
              Då kan man som Kenneth Johansson säga att det är regeringens
              haveri. Jag tycker att det är att något lite ta ansvaret från
              dem som faktiskt säljer alkoholen. Det finns ett regelverk, och
              det finns de som inte använder regelverket. Är det då de som har
              beslutat om regelverket som har gjort fel, eller är det de som
              har brutit mot regelverket? Någonstans visar detta att branschens
              självreglering inte fungerar. Det visar att handlarna inte tar
              det ansvar som faktiskt behövs. Det visar framför allt principiellt
              det olämpliga i att låta ett privat vinstintresse styra försäljningen
              av starkare alkoholdrycker. Det kan då leda till slutsatsen att
              folkölet borde in på Systembolaget. Ja, det är väl långtifrån
              en självklar slutsats. Vi vet förvisso att Systembolaget klarar
              ålderskontroll på ett väldigt bra sätt, men det är också en risk
              med det, risken att övriga grupper leds in i ett annat konsumtionsmönster.
            </seg>
            <seg n="1aa7462e">
              Därför är beställningen till regeringen nu att leverera hårdare
              kontroll. Vi behöver pröva olika metoder och se vilken som är
              mest framgångsrik. Det kan vara tillsynsmetoder. Det kan vara
              påföljdsfrågor. Det kan vara hur försäljningen ska ske. Det finns
              en mängd olika metoder. Men det är kanske den viktigaste frågan
              i det här betänkandet.
            </seg>
            <seg n="8f3e401a">
              I övrigt finns det 20 reservationer. Flera går i linje med utskottets
              majoritet till den grad att det ibland kan vara svårt att riktigt
              se skillnaden. I några fall handlar det om frågor som bereds där
              regeringen verkar för åtgärder i reservationernas riktning, men
              där det är lite skillnad på tempo. Jag tänker inte närmare gå
              in på dem.
            </seg>
            <seg n="e4f672a8">
              Det finns en stor skiljelinje. Den går det vet vi sedan tidigare
              alkoholpolitiska debatter mellan en bred konstellation av sex
              partier och Moderaterna. Och jag tror att Moderaterna den här
              gången nästan kommer upp i all time high . De slår nästan rekord
              när det gäller att så konsekvent ge sig på en viktig del av den
              alkoholpolitik vi har varit eniga om i stora drag, det vill säga
              tillgängligheten. Det är reservation efter reservation med angreppssätt
              på tillgängligheten. Det är gårdsförsäljning, det är distansförsäljning,
              det är alkohol hos lanthandlare och i teater- och konsertfoajéer,
              det är serveringstider och det är tillfälliga undantag från alkohollagen.
              De har ett gemensamt: De ökar tillgängligheten, de ökar konsumtionen,
              de ökar de sociala problemen och de ökar brottsligheten. Vi känner
              till konsekvenserna. Man kanske skulle kunna leva med den diskussionen.
              Det gäller till syvende och sist rätt små delar viktiga, men små
              delar av alkoholpolitiken.
            </seg>
            <seg n="747eb6d5">
              Men så förespråkar man sänkta åldersgränser för alkoholförsäljning.
              Aftonbladet hade för inte så länge sedan en undersökning där fyra
              av fem ungdomar sade att sättet att få tag i alkohol var via äldre
              kamrater. I det läget tycker Moderaterna att det är en bra åtgärd
              att säga att vi ska sänka åldersgränserna. I det läget kan Cristina
              Husmark Pehrsson stå här i talarstolen och säga att man vill se
              åtgärder för att minska ungdomars alkoholkonsumtion. Välkommen
              in i debatten!
            </seg>
            <seg n="4439c490">
              Den tredje och kanske viktigaste biten är att man vill avskaffa
              Systembolagets monopol. Det är inget nytt, men det finns faktiskt
              lite nya inslag i det här betänkandet, och det är lite kul. Det
              är faktiskt lite spännande att se retoriken.
            </seg>
            <seg n="4554916a">
              Moderaterna skriver alltså på vårt utskottsbetänkande, där man
              medger att den privata handeln inte har klarat åldersgränsen för
              folkölsförsäljning. Man säger att den har varit oacceptabelt bristfällig.
              Det är lite svårt att hävda någonting annat när varannan underårig
              kan köpa folköl.
            </seg>
            <seg n="f8e340fb">
              Samma dag skriver Moderaterna i sin reservation att man ska avskaffa
              detaljhandelsmonopolet. Man säger att avskaffandet kan ske i två
              steg. Inledningsvis bör starköl och vin säljas utanför Systembolaget
              i dagligvaruhandeln med de restriktioner som nu gäller för försäljning
              av folköl. Detta sker samma dag som man säger att ålderskontrollen
              har varit oacceptabelt bristfällig. Samma dag säger man att just
              de reglerna ska gälla för försäljning av starköl och vin. Det
              är ju en strålande retorik! Det är en strålande politik, som kommer
              att begränsa ungdomars tillgång till alkohol! Nej, jag tror det
              blir tvärtom.
            </seg>
            <seg n="22212415">
              Jag måste ändå fråga Cristina Husmark Pehrsson: Är det detta
              pris vi ska betala för att du och andra ska kunna köpa alkohol
              lättare och för att privata handlare ska kunna tjäna pengar? Är
              det pris vi då får betala att ålderskontrollen ska bli sämre och
              att fler ungdomar lättare ska få tillgång till starköl och vin?
            </seg>
            <seg n="24cc834a">
              Jag läste reservationen, och jag tyckte att den var rätt kul.
              Ni skriver alltså att avskaffandet kan ske i två steg, och sedan
              skriver ni att detta ska ske inledningsvis. Men det ni inte skriver
              är vad steg två innebär. Det nämns över huvud taget inte. Jag
              är lite nyfiken på det. Vi kanske kan få reda på det i dag. Vad
              är steg två i avskaffandet av detaljhandelsmonopolet? Ska sprit
              säljas fritt i affärer? Ska reglerna som i dag gäller för folkölsförsäljning
              mjukas upp ytterligare för alkoholhaltiga drycker? Är alkohol
              vilken vara som helst? Vad är steg två? Vi ser fram emot de svaren.
            </seg>
            <seg n="710cfc26">
              Här ligger skiljelinjen. Vi kan debattera, vi andra, och tycka
              att vi har lite olika uppfattningar, men här ligger skiljelinjen
              mellan dem som vill se en restriktiv alkoholpolitik och dem som
              vill se en liberal alkoholpolitik. Den moderata alkoholpolitiken
              står i dag mil ifrån oss andra. När Cristina Husmark Pehrsson
              säger att regeringspolitiken har havererat så säger hon ju att
              Kristdemokraternas, Centerns och Folkpartiets alkoholpolitik har
              havererat. Man hade ju kunnat förvänta sig att denna milsvida
              skillnad mellan dem som ska utgöra ett borgerligt regeringsalternativ
              hade resulterat i någon liten replik mellan några av er från de
              borgerliga partierna men inte. Man hade kunnat förvänta sig att
              ni i någon av de arbetsgrupper som finns skulle kunna försöka
              arbeta fram en gemensam alkoholpolitik som en eventuell borgerlig
              valseger skulle resultera i men inte.
            </seg>
            <seg n="7a5533b7">
              Man hade kunnat förvänta sig att ett och annat övrigt borgerligt
              parti skulle ta avstånd från det som är den liberala moderata
              alkoholpolitiken för att visa att detta inte blir den borgerliga
              regeringspolitiken. Ni hade chansen här i dag. Men varken Ulrik
              Lindgren eller Kenneth Johansson har med ett ord nämnt det. Tystnad
              råder.
            </seg>
            <seg n="5740d144">
              Jag tror att ni ska vara ärliga och säga att det väl inte är
              den här ultraliberala moderata politiken som kommer att bli en
              borgerlig regerings alkoholpolitik. Men det visar ju så uppenbart
              vilka motsättningar som finns och hur begränsade möjligheterna
              till radikala förslag för att faktiskt begränsa de sociala problem
              som alkoholmissbruk för med sig kommer att vara.
            </seg>
            <seg n="2ec94c0f">
              En borgerlig regering kommer i bästa fall att vara en handlingsförlamad
              alkoholpolitisk regering. Sedan får Kenneth Johansson och Ulrik
              Lindgren skriva hur många reservationer de vill, men detta är
              den alkoholpolitiska sanningen. Ska vi se en restriktiv alkoholpolitik
              i Sverige behövs det en fortsatt socialdemokratisk regering och
              ett fortsatt samarbete såsom majoriteten ser ut.
            </seg>
          </u>
          <note n="574acb56">
            Med detta vill jag yrka avslag på reservationerna och bifall
            till utskottets förslag till beslut i betänkandet.
          </note>
          <note type="speaker" n="6d6be517">
            Anf. 107 ULRIK LINDGREN (kd) replik:
          </note>
          <u who="ulrik_lindgren_5f7848" xml:id="i-cca504b7585aeca9-2" n="da61bf25">
            <seg n="a8c7a580">
              Fru talman! Martin Nilsson är lite otålig av sig förstod jag
              av inledningsanförandet. Han säger: År efter år har gått utan
              att det har blivit någon ordning på ålderskontrollerna i livsmedelsbutikerna,
              och vi har frågat efter åtgärder år efter år. Vad tänker sig nu
              Martin Nilsson? Vad jag förstod av hans inledningsanförande blir
              det ett nej till att föra över folkölet, 3,5-procentsölet, till
              Systembolaget. Men vad blir det i övrigt? Kommer det inget besked
              från Martin Nilsson i dag, med tanke på hans egen otålighet? Vad
              kommer Socialdemokraterna att föreslå? Morgan Johansson har ju
              utlovat besked på den här punkten.
            </seg>
            <seg n="4d7ead1d">
              Den andra stora frågan är naturligtvis: Blir det alkoholskattesänkningar?
              Folkhälsoinstitutet tycker att det är oklokt, och vi fortsätter
              som kristdemokrater att tycka att det är väldigt oklokt. Det blir
              större alkoholskador, fler som kommer att dö en alkoholrelaterad
              död och fler misshandelsbrott. Man kan forskningsmässigt med säkerhet
              säga att så kommer det att bli.
            </seg>
            <seg n="12124366">
              Men klokt eller inte, apropå enighet och oenighet, kommer Socialdemokraterna
              att rent praktiskt kunna genomföra en skattesänkning? Blir det
              fortsatt nej från v och mp så blir det väl ingen skattesänkning.
              Eller är det så att Socialdemokraterna kan ge ett regeringsbesked
              i någon annan form, apropå Martins egen fråga om hur det borgerliga
              alternativet ska formera sig? Blir det rentav som i flyktingpolitiken?
              Blir det en annan typ av allians för att få igenom en skattesänkning
              i höst i Sveriges riksdag, eller hur blir det? Vi är naturligtvis
              mycket spända på besked på den här viktiga punkten, därför att
              om det blir en alkoholskattesänkning av det här formatet har vi
              ju i praktiken slutligen havererat en svensk restriktiv alkoholpolitik.
            </seg>
          </u>
          <note type="speaker" n="85e460af">
            Anf. 108 MARTIN NILSSON (s) replik:
          </note>
          <u who="martin_nilsson_7844c6" xml:id="i-0f09bb6500194073-1" n="665cce87">
            <seg n="90efe5b9">
              Fru talman! På den sista frågan skulle jag vilja svara ungefär
              som Kenneth Johansson gjorde, det vill säga att en alkoholskattesänkning
              inte är någonting som vi strävar efter. Det kan vara nödvändigt
              i ett visst givet läge för att bevara detaljhandelsmonopolet.
              Men det prövar vi, och det diskuterar vi i en intellektuell prövning.
              Jag misstänker att Ulrik Lindgren är nöjd med det svaret, för
              annars hade han väl begärt replik på Kenneth Johansson. Men det
              kanske var enigheten om borgerligheten snarare än omsorgen om
              en radikal alkoholpolitik som gjorde att han inte begärde replik,
              eftersom jag säger samma sak som Kenneth Johansson gjorde.
            </seg>
            <seg n="e09812d9">
              Jag sade i inledningsanförandet att jag tycker att man ska pröva
              en mängd olika åtgärder när det gäller folkölet och inte låsa
              sig för vilken metod man ska pröva. Det finns det nog anledning
              att återkomma till.
            </seg>
            <seg n="59856140">
              Men vi hade ju ett replikskifte för inte så länge sedan här i
              kammaren om just det här med en borgerlig alkoholpolitik och det
              faktum att det inte med ett enda ord i de borgerliga arbetsgruppernas
              direktiv, där man ska skapa en borgerlig regeringspolitik, nämns
              alkoholpolitik. Inte med ett enda ord vill man diskutera detta.
              Det är ändå en av de frågor där ni faktiskt står absolut längst
              ifrån varandra.
            </seg>
            <seg n="9bd6c548">
              Jag vill gärna höra Ulrik Lindgren resonera lite om hur man ser
              på en borgerlig regeringspolitik. Är det värt att uppoffra viktiga
              delar av alkoholpolitiken för att få sitta i maktens korridorer,
              för att släppa in en moderat skatteminister? Om Ulrik Lindgren
              är oroad över vad alkoholskatter under en socialdemokratisk regering
              innebär, borde han logiskt sett vara ännu mer oroad om vi fick
              en skatteminister som under lång tid har kämpat för låga alkoholskatter.
              Jag tror att man ska slåss mot den verkliga fienden och inte konstruera
              fiender. Det tror jag är en allmänt god inriktning.
            </seg>
          </u>
          <note type="speaker" n="842f9cfd">
            Anf. 109 ULRIK LINDGREN (kd) replik:
          </note>
          <u who="ulrik_lindgren_5f7848" xml:id="i-cca504b7585aeca9-3" n="da61bf25">
            <seg n="e14e4cfd">
              Fru talman! Det finns en mängd svårigheter vilka samarbeten man
              än kommer att välja i politiken. I alliansen har vi ett antal
              områden som vi samarbetar om och försöker formulera oss på. Men
              det finns också ett antal områden som vi inte har någon agenda
              för i olika arbetsgrupper, bland annat alkoholpolitiken. Det är
              inget att blunda för att det finns stora svårigheter där. Moderaternas
              alkoholpolitik, till skillnad från deras narkotikapolitik, skiljer
              ut sig radikalt från alla andra partiers. Jag kan inte se att
              de skulle ha någon framgång alls i ett allianssamarbete.
            </seg>
            <seg n="84c0e629">
              Det är inte besvärsfritt. Det är jag den förste att medge. På
              samma sätt tycker jag att Martin Nilsson på ett hederligt sätt
              skulle kunna resonera kring sina egna svårigheter. Hur ska han
              få ihop sin alkoholpolitik?
            </seg>
            <seg n="2f620b95">
              Beträffande hur ålderskontrollerna ska upprättas säger han: Det
              prövar vi. Vi får alltså inget besked i dag av honom om vilka
              ålderskontrollsåtgärder han är beredd att vidta.
            </seg>
            <seg n="d5555eef">
              Beträffande skatten är det också någonting som man har under
              prövning, men inget besked. Det ges inget besked om ifall man
              kommer att försöka få med v och mp i det här eller om man ska
              pröva någon annan väg. I dag är det ändå så att Socialdemokraterna
              sitter vid makten. Vi kan naturligtvis teoretiskt diskutera om
              en annan regering efter nästa års val, och det hoppas jag att
              vi kan få se förverkligat. Men vi har inte den regeringen i dag,
              utan den regering vi har i dag är den som Martin Nilsson representerar
              i dagens debatt. Och han är som regeringsföreträdare, i brist
              på minister om inte annat, skyldig att ge besked om vad som kommer
              av skattesänkningsförslag. Blir det inget skattesänkningsförslag,
              eller kommer man att söka en annan koalition i riksdagen, i likhet
              med den i flyktingpolitiken, för att få igenom sin skattesänkarpolitik?
            </seg>
          </u>
          <note type="speaker" n="e971160f">
            Anf. 110 MARTIN NILSSON (s) replik:
          </note>
          <u who="martin_nilsson_7844c6" xml:id="i-0f09bb6500194073-2" n="665cce87">
            <seg n="d288b483">
              Fru talman! Väljarna har självklart rätt att veta vilken alkoholpolitik
              som kommer att föras beroende på vilket regeringsalternativ som
              vinner.
            </seg>
            <seg n="14d96e80">
              Ulrik Lindgren frågar hur vi ska få ihop vår alkoholpolitik.
              Vi har ju en mandatperiod av resultat. Vi har lämnat förslag om
              hårdare tag mot alkoholreklam. Vi har lämnat förslag om hårdare
              tag mot illegal hantering av alkoholdrycker. Vi har hanterat en
              rad förslag. Vi kommer att lämna förslag också när det gäller
              ålderskontroll för köp av folköl. Vi för en alkoholpolitik. Väljarna
              kan se vad denna alkoholpolitik består i. Det är inga problem.
              Jag har inga som helst problem med att gå till väljarna och visa
              det.
            </seg>
            <seg n="57597fda">
              Men det konstiga är att när man utger sig för att försöka vara
              ett regeringsalternativ och vet att man har frågor där man tycker
              drastiskt olika, försöker man bara dölja, mörka, låtsas som att
              det regnar och hoppas att den här frågan aldrig kommer upp. Det
              tycker jag är ett något udda förhållningssätt.
            </seg>
            <seg n="b856de11">
              Om man nu hade varit lite intresserad av att ge väljarna besked,
              hade man väl med ett ord, med någon liten bisats gett någon arbetsgrupp
              i uppdrag att se över vilken den gemensamma alkoholpolitiken skulle
              vara. Det finns bara en förklaring till det: Man har ingen gemensam
              alkoholpolitik. Det finns ingen grund för att skapa en gemensam
              alkoholpolitik. Det enda som det kommer att resultera i är en
              handlingsförlamad alkoholpolitik som innebär minsta gemensamma
              nämnare och passivitet. Jag tror att Ulrik Lindgren vet detta.
              Det tror jag är hans besvär. Och då måste man skrika lite högre
              mot socialdemokrater för att framstå som mer trovärdig, men jag
              tror att väljarna ser igenom det. Det ska vi gärna ta en diskussion
              om inför nästa val, Ulrik Lindgren.
            </seg>
          </u>
          <note type="speaker" n="0c27ab0e">
            Anf. 111 CRISTINA HUSMARK PEHRSSON (m) replik:
          </note>
          <u who="christina_husmark_pehrsson_ec3910" xml:id="i-ee5caccbfa808c4c-1" n="f48ac575">
            <seg n="34da9b35">
              Fru talman! Jag ber om ursäkt för att jag glömde bort att yrka
              i mitt anförande. Självfallet står vi bakom samtliga reservationer,
              men yrkar bifall till Moderaternas reservation 1.
            </seg>
            <seg n="11d0570d">
              Martin Nilsson säger: Vi har en fortsatt restriktiv alkoholpolitik!
              Vi slår vakt om försäljningsmonopolet! Men hur ser verkligheten
              ut, Martin Nilsson? Spriten flödar in. Lastbilarna är överfulla.
              Folk dricker som aldrig förr. Det kontrolleras inte ålder på ungdomar
              ute i affärerna och så vidare. Är detta en restriktiv alkoholpolitik?
              Martin Nilsson slår sig för bröstet och säger: Titta här vad vi
              har gjort! Folk kommer att tacka oss för den alkoholpolitik vi
              just nu för i Sverige! Kan han verkligen säga det när folk dricker
              som aldrig förr och köper vin och öl utomlands som aldrig förr
              och när ungdomar kan handla i affärerna? Jag skulle skämmas om
              jag var Martin Nilsson och stod här och slog mig för bröstet på
              det sättet.
            </seg>
            <seg n="8adbb75c">
              När det gäller frågan till mig om Systembolaget så står det att
              vi under ordnade former vill avveckla försäljningsmonopolet i
              två steg. Vad Martin Nilsson och regeringen gör är att avveckla
              försäljningsmonopolet och Systembolaget okontrollerat i ett steg.
              Det är det som är skillnaden. Systembolagen läggs ju ned snart
              i Sverige. Personal sägs upp. I min by, där jag handlar på Systembolaget,
              står man nu för 25 % av försäljningen. Livsmedelsaffären intill
              och fiskaffären på andra sidan har fått läggas ned. Folk köper
              sprit i Danmark. De åker dit och köper tre och betalar för två.
              Är detta en restriktiv alkoholpolitik, som Martin Nilsson kan
              vara stolt över?
            </seg>
          </u>
          <note type="speaker" n="40105420">
            Anf. 112 MARTIN NILSSON (s) replik:
          </note>
          <u who="martin_nilsson_7844c6" xml:id="i-0f09bb6500194073-3" n="665cce87">
            <seg n="0b265424">
              Fru talman! Det är spännande frågor som Cristina Husmark Pehrsson
              ställer till mig. Det hade varit spännande om hon hade ställt
              dem till dem som hon ska regera ihop med. Det hade varit exakt
              samma frågor, kanske ännu lite mer tydliga: Ulrik Lindgren! Hur
              ska vi klara Systembolagets monopol när du inte vill sänka skatterna?
              Kenneth Johansson! Hur ska vi kunna upprätthålla ett systembolag
              när vi ser den internationalisering och den liberalisering som
              pågår?
            </seg>
            <seg n="d29fceeb">
              Men det gjorde inte Cristina Husmark Pehrsson. Det är ju jobbigt.
              Jag förstår det. Man ska inte påfresta samarbete när man kan låta
              bli att göra det. Alla är väl överens om att alkoholmarknaden
              har liberaliserats under de senaste åren. Cristina Husmark Pehrsson
              har den lite udda inställningen att hon vill lösa de problem som
              är orsakade av denna liberalisering med mer liberalisering. Det
              är en lite udda politik.
            </seg>
            <seg n="f9877359">
              Nej, jag är inte stolt och glad över de problem som har uppstått
              på grund av höjda införselkvoter, lägre de facto-alkoholskatter
              och så vidare. Men min lösning är inte din, det vill säga att
              vi ska ta bort det som är alkoholpolitikens verktyg.
            </seg>
            <seg n="c2e1cdca">
              Jag måste fråga dig en sak, nu när du har ordet. Det vore kul
              att någon gång få ett svar på de frågor som man ställer, även
              om jag kanske inte riktigt räknar med det. Vad är steg två? Är
              det fri försäljning av sprit? Är det att man ska ta bort de reglerna?
            </seg>
            <seg n="8a177f81">
              Jag har en fråga till. Om ni nu tycker att det är en oacceptabel
              och bristfällig ålderskontroll på folkölsförsäljningen är det
              då bra att låta starköl, vin och så småningom sprit omfattas av
              samma regler? Är det bra om man inte vill att underåriga ska få
              del av spriten? Om ni nu tycker det som ni skriver under på i
              betänkandet, det vill säga att privat handel har oacceptabel och
              bristfällig ålderskontroll är det då den som ska sälja vin, sprit
              och starköl? Det är ju det som man föreslår. Är det bra politik
              för att hindra ungdomars alkoholmissbruk?
            </seg>
          </u>
          <note type="speaker" n="ba0b8087">
            Anf. 113 CRISTINA HUSMARK PEHRSSON (m) replik:
          </note>
          <u who="christina_husmark_pehrsson_ec3910" xml:id="i-ee5caccbfa808c4c-2" n="f48ac575">
            <seg n="e59f454a">
              Fru talman! Jag kan konstatera att Martin Nilsson har använt
              halva debattiden till att hänvisa till de borgerliga systrarna
              och bröderna. Det är en sorts politisk retorik. Det är ju ändå
              Martin Nilsson och regeringen som har ansvar för politiken. Använd
              den i stället och förklara varför situationen ser ut som den gör
              i dag! Varför dricker ungdomar så mycket? Och varför avvecklas
              Systembolagen okontrollerat? Vi har sagt kontrollerat och då menar
              vi också kontrollerat, till skillnad mot i dag.
            </seg>
            <seg n="7f7d2e77">
              Vi vill ge mer pengar till tull, polis och information. Det vill
              inte Socialdemokraterna göra lika mycket. Det finns många åtgärder
              som vi måste vidta och vi måste ta tag i situationen. Verdandi
              skriver: En verklighetsanpassad alkoholpolitik kräver nu snabb
              och kraftfull skattesänkning på alla alkoholdrycker. Jag tror
              att Verdandi har bättre vetskap om hur verkligheten är ute i samhället.
            </seg>
            <seg n="17a78687">
              Min sista fråga kräver egentligen bara ett ja eller nej från
              Martin Nilsson. Instämmer Martin Nilsson i Kent Härstedts slutsats
              att skatten måste sänkas drastiskt på sprit, vin och öl och att
              det borde vara gjort för länge sedan? Instämmer Martin Nilsson
              i sin partikamrats uppfattning i den utredning som nu är lämnad
              eller inte?
            </seg>
          </u>
          <note type="speaker" n="30ec9b58">
            Anf. 114 MARTIN NILSSON (s) replik:
          </note>
          <u who="martin_nilsson_7844c6" xml:id="i-0f09bb6500194073-4" n="665cce87">
            <seg n="0f4be2a2">
              Fru talman! Ni andra kanske inte ser det, men jag har en klocka
              här så jag ser att Cristina Husmark Pehrsson hade 40 sekunder
              kvar på sin repliktid. De kanske hon hade kunnat använda till
              att svara på någon av de frågor som jag ställde.
            </seg>
            <seg n="5d3f386f">
              Vi får fortsätta gissa vad steg två innebär. Det är inte skrivet.
              Det är skrivet att det ska finnas ett steg två, men det skrivs
              inte vad det är. Vi får fortsätta att gissa om Moderaterna nöjer
              sig med att varannan underårig inte ska kunna köpa sprit, starköl
              och vin hos privata handlare. Vi får fortsätta att gissa det,
              för de 40 sekunderna skulle tydligen användas till något annat
              vettigt i stället.
            </seg>
            <seg n="de5477f6">
              Jag tycker att debatten tydligt har visat att det finns stora
              skillnader. Det finns stora problem i svensk alkoholpolitik i
              dag, men det beror inte på politiken. Det beror på den utmaning
              vi är utsatta för från omvärlden. Det står i en analys som alla
              partier här är överens om med undantag av Moderaterna. Sex partier
              försöker hantera detta. Sex partier försöker föra en restriktiv
              politik. Ett parti gör det inte. Det hade inte varit något problem
              om det hade varit ett litet, marginaliserat parti längst ute på
              högerkanten med ett begränsat väljarstöd. Men det är det parti
              som är kärnan i en borgerlig regering. Just avsaknaden av repliker
              och avsaknaden av modet att ta debatten och lyfta den och av modet
              att försöka komma fram till en gemensam politik är oroande för
              alkoholpolitiken.
            </seg>
            <seg n="a1bf6ce2">
              Vi har fört en alkoholpolitik under mandatperioden som med olika
              verktyg har försökt begränsa alkoholens skadeverkningar. Jag är
              inte lika övertygad om att ett eventuellt regeringsskifte skulle
              borga för en sådan politik. Därom får vi fortsätta att diskutera,
              misstänker jag. Men jag är oroad, fru talman.
            </seg>
          </u>
          <note type="speaker" n="b6186c9f">
            Anf. 115 GABRIEL ROMANUS (fp):
          </note>
          <u who="gabriel_romanus_d7a92e" xml:id="i-b07ffc7d649ff56b-0" n="7135d027">
            <seg n="f12aba77">
              Fru talman! Som redan har påpekats behandlar vi här 130 yrkanden
              om ändringar i alkoholpolitiken. Det speglar naturligtvis den
              oro som många här i riksdagen känner över utvecklingen. Den oron
              är befogad.
            </seg>
            <seg n="92331917">
              I den senaste lägesrapport som vi har fått från Folkhälsoinstitutet
              konstateras det att vi dricker ungefär 30 % mer än vi gjorde innan
              Sverige kom med i EU. Det konstateras att skadorna har börjat
              öka. De kroniska alkoholskadorna har ännu inte visat någon större
              ökning annat än i södra Sverige, men där ökar de. De akuta skadorna,
              alltså förgiftningar och trafikolyckor, har ökat markant framför
              allt under de senaste fem åren. Rattfylleri och misshandel har
              ökat, och fortsätter att öka.
            </seg>
            <seg n="8e5f9018">
              Det är alltså ett allvarligt läge som vi befinner oss i. Vi ser
              att det kan bli ännu värre. Det har naturligtvis många orsaker,
              men det råder väl ingen tvekan om att mycket av den allvarliga
              utvecklingen beror på förändringar som har samband med vår anslutning
              till EU. Det är dystert både för dem som har varit mot anslutningen
              och, kanske framför allt, för oss som röstade för ett medlemskap.
              Det var ju inte för att få ökade alkoholskador som vi gick med
              i EU. Det är viktigt att komma ihåg det framför allt när vi diskuterar
              med våra samarbetspartner i EU. Vi har fått ökade alkoholskador,
              och det var alltså inte därför vi gick med. Den viktigaste faktorn
              här är naturligtvis den billiga alkohol som väller in över våra
              gränser, nu både från öst och väst.
            </seg>
            <seg n="5af6a34d">
              Med det här menar inte jag att vi ska hänge oss åt något uppgivenhetssyndrom
              för att låna en term från den tidigare debatten i dag. Vi måste
              naturligtvis vidta åtgärder även om läget är mycket svårt.
            </seg>
            <seg n="d381f5d3">
              Först vill jag bara säga några ord om skattefrågan, som ju inte
              behandlas i det här betänkandet.
            </seg>
            <seg n="0e6594d9">
              Ända sedan en koalition av socialdemokrater och moderater drev
              igenom att Sverige skulle vika sig för kommissionären Bolkesteins
              hotelser och gå med på oförändrad införsel av alkoholdrycker har
              Folkpartiet varnat för att vi kan komma att tvingas sänka alkoholskatterna.
            </seg>
            <seg n="0e55eba6">
              Vi har också sagt att vi är öppna för att en sådan sänkning kan
              vara nödvändig, men inte för att Systembolaget befinner sig i
              någon nöd. Systembolaget håller inte på att avvecklas, som det
              har sagts här tidigare i debatten. Tvärtom säljer Systembolaget
              fortfarande ungefär 15 % mer än vad man gjorde när vi gick med
              i EU, även om det har varit en viss nedgång under det senaste
              året som vi inte vet om den fortsätter eller om den har stannat
              av. Under januari och februari var det inte någon fortsatt nedgång
              av Systembolagets försäljning. Det är klart att läget kan se dramatiskt
              ut i en och annan by i Skåne. Det kan jag förstå. Men totalt sett
              är Systembolaget fortfarande ett starkt företag som säljer mer
              än på mycket länge, bortsett från den nedgång som jag nämnde.
            </seg>
            <seg n="3f45bbf9">
              Men hela den svenska alkoholpolitikens legitimitet och förtroende
              hotas naturligtvis om en allt större andel av det som dricks i
              Sverige köps utomlands. Det måste vi alla vara medvetna om, och
              det tror jag inte att vi behöver kasta några pajer på varandra
              för att erkänna.
            </seg>
            <seg n="f1dae83e">
              Men det som är viktigast och som först och främst måste ske är
              att få stopp på den olagliga vidareförsäljningen av det som förs
              in. Det löser inte hela problemet. Den lagliga införseln är också
              ett problem. Men det är klart att det ändå är i rätt ordning som
              vi nu får ett förslag som vi ganska snart ska behandla om att
              verkligen sätta stopp för den olagliga vidareförsäljningen. Det
              är bra att förslaget har kommit. Jag hoppas att det slår igenom
              i verkligheten. Man måste ändå säga att det är en skandal att
              det har dröjt så länge innan vi har fått verkligt kraftfulla åtgärder
              mot denna olagliga vidareförsäljning.
            </seg>
            <seg n="45607dad">
              Sedan måste vi naturligtvis också kompensera denna försvagning
              av alkoholpolitiken genom åtgärder nationellt, internationellt
              och lokalt. Internationellt måste vi få EU att ta alkoholfrågan
              på allvar och få fram den strategi som Sveriges regering fick
              igenom om att den skulle utarbetas redan för fyra år sedan.
            </seg>
            <seg n="db04e543">
              Alkohol är ingen vanlig vara. Vi kan inte tillämpa EU:s allmänna
              regelverk på alkohol. Det är fel. Och det var ett nederlag när
              de nordiska länderna valde olika linjer när det gällde införselregler.
              Nu har man samlat ihop sig till en gemensam strategi. Det är bra.
              Och då ska man inte bara grumsa över att det borde ha skett redan
              från början, utan det är väl bra om man nu driver detta med kraft.
            </seg>
            <seg n="86013f44">
              Vi måste få kontrollera införseln av alkohol. Vi måste få fram
              en höjd minimiskatt, även om det förmodligen kommer att ta betydligt
              längre tid eftersom det utmanar alkoholkapitalet i hela Europa.
              Om vi lyckas med det kommer det att vara något som hjälper medborgare
              i andra länder också att få minskade alkoholskador. Men vi måste
              finna bundsförvanter utanför Norden, och det är ingen lätt sak,
              men det är ingen omöjlig sak. Vi är ju med i EU och säger att
              det är en demokratisk organisation. Då måste vi också ha den tanken
              att den kan påverkas genom vårt och andras agerande.
            </seg>
            <seg n="4ad86822">
              Sedan måste vi också mer aktivt stödja Världshälsoorganisationen,
              både dess globala och dess regionala arbete i Europa. Där tycker
              jag att Sverige kunde ha gjort mer. Det kostar inte så mycket.
              Det är små pengar i detta sammanhang. Och det är bra att man nu
              har börjat samarbeta om vetenskapliga undersökningar och annat.
              Men mera stöd till Världshälsoorganisationen är nödvändigt.
            </seg>
            <seg n="e71e8d89">
              Nationellt måste vi naturligtvis arbeta för att bevara en restriktiv
              och solidarisk alkoholpolitik så långt det går, framför allt skyddet
              för ungdomar. Vi måste arbeta brett lokalt, inte bara med information
              utan också genom att påverka miljön på olika sätt. Och det finns
              forskning som visar att detta är möjligt.
            </seg>
            <seg n="f01594db">
              Vi måste se till att primärvården tar alkohol på allvar och att
              läkare och andra vågar tala med sina patienter om alkohol eftersom
              vi vet att det har effekt.
            </seg>
            <seg n="dd700f24">
              Vi måste använda skolan som ett förebyggande instrument. Det
              handlar inte bara om ANT-undervisning, utan det handlar framför
              allt om att samarbeta med föräldrarna, att skapa ett bra arbetsklimat
              i skolan, att få en strukturerad fritid utan alkohol, att snabbt
              reagera när det är skolk på gång och att skapa en alkohol- och
              drogpolicy där skolhälsovården också har en viktig roll.
            </seg>
            <seg n="dd0666b0">
              Detta är på gång, och det är bra att det är på gång därför att
              det är absolut nödvändigt. Och det finns tyvärr alltid en seghet
              och ett motstånd så fort det handlar om alkohol.
            </seg>
            <seg n="dd18ee90">
              Nu har vi fått en proposition. Vi kommer att få en handlingsplan.
              Dessutom kommer vi förhoppningsvis i höst att få en ny proposition
              som grundas på Alkoholinförselutredningens betänkande nr 2. Därför
              har vi från Folkpartiet inte ansett det vara nödvändigt med några
              särskilda markeringar. Jag skulle kunna instämma i till exempel
              Centerns särskilda yttrande och i Kristdemokraternas krav på åtgärder
              när det gäller alkoläsk. Men vi har tyckt att det är viktigt att
              markera en så bred enighet som möjligt i dessa frågor. Därför
              har vi inte gjort några egna markeringar.
            </seg>
            <seg n="d9a6a46f">
              Jag hoppas på en fortsatt enighet och faktiskt en ökad enighet
              där även Moderaterna så småningom kommer med. Jag tror nämligen
              att det är en styrka när vi ska uppträda inför EU om vi kan ha
              en enighet. Därför ska jag inte ge mig in i någon hård polemik
              mot Cristina Husmark Pehrsson. Att jag inte tog någon replik tror
              jag att talmannen ursäktar eftersom man inte får göra det när
              man inte har hållit något anförande. På den punkten tycker jag
              att Martin Nilsson var ute i lite ogjort väder.
            </seg>
            <seg n="09bb6b27">
              Men jag kan ändå inte undgå att säga ett par saker till Cristina
              Husmark Pehrsson. Jag förstår att man yrkar på att vi skulle göra
              undantag för gårdsförsäljning och försäljning på bryggerierna
              och så vidare om man vill sabotera monopolet eftersom det är klart
              att man då undergräver monopolet. Men för oss som vill slå vakt
              om monopolet går det inte att ha en sådan försäljning eftersom
              det då kommer krav från EU och utlänningarna att de också ska
              få bedriva försäljning utanför monopolet.
            </seg>
            <seg n="0becdd95">
              Cristina Husmark Pehrsson sade att om reklamförbud, skatter och
              begränsad tillgänglighet vore lösningen skulle vi inte ha några
              problem. Men det är väl ingen som har sagt att dessa åtgärder
              automatiskt löser alla problem. Men vad vi kan konstatera är att
              när de har försvagats har problemen ökat. Och det finns i dag
              en väldigt bred forskning som säger att de mest verksamma medlen
              för att förebygga alkoholskador är skatter och begränsningar av
              tillgängligheten samt åldersgränser om vi tror på forskningen.
            </seg>
            <seg n="37b7dd06">
              Jag har den förhoppningen, fru talman, att även Moderaterna så
              småningom kommer att ta till sig den forskning som finns på detta
              område.
            </seg>
            <seg n="99e6500e">
              När Martin Nilsson är så orolig över vad som skulle hända med
              en ny regering, så tror jag faktiskt att det är lite grann av
              en skenfäktning. Vi har ju haft borgerliga regeringar förr. De
              har inte fört någon ansvarslös alkoholpolitik, utan de har fört
              en politik som har stöd av sex partier i Sveriges riksdag. Och
              det är väl inget konstigt i att om det finns ett parti som har
              en avvikande uppfattning får det ge sig på dessa punkter? Så har
              det varit tidigare, och så tror jag nog att det kan bli även i
              framtiden.
            </seg>
            <seg n="bae444d4">
              Moderaternas nya ledning har gett signaler om att alkoholen inte
              är vilken vara som helst. Och jag hoppas att vi kommer att påverka
              Moderaterna så småningom, även om jag medger att det inte precis
              har haft något genomslag i det här betänkandet. Men man kan kanske
              i det fallet hoppas på framtiden.
            </seg>
            <seg n="e43d4cd4">
              Jag tycker att det är utmärkt att vi har enat oss om ett tillkännagivande
              när det gäller krafttag mot folkölsförsäljningen. Och jag delar
              Martin Nilssons uppfattning att misslyckandet i detaljhandeln
              när det gäller åldersgränsen inte precis är någon merit för att
              få sälja starkare drycker.
            </seg>
            <seg n="62d7a905">
              Om man läser texten görs det faktiskt också många andra markeringar.
              Och jag hoppas att de läses i Socialdepartementet. Vi vet ju att
              man inte alltid läser utskottsbetänkandena så noga. Men den här
              gången hoppas jag faktiskt att man gör det.
            </seg>
          </u>
          <note n="15fab219">
            Jag yrkar bifall till förslaget i socialutskottets betänkande.
          </note>
          <note type="speaker" n="958ae3cb">
            Anf. 116 MARTIN NILSSON (s) replik:
          </note>
          <u who="martin_nilsson_7844c6" xml:id="i-0f09bb6500194073-5" n="665cce87">
            <seg n="c5fc2ebb">
              Fru talman! Gabriel Romanus är ju en klok man och en varm anhängare
              av en restriktiv alkoholpolitik och som sådan också intellektuellt
              prövande kring den restriktiva alkoholpolitikens förutsättningar.
              Det tycker jag att han ska ha all heder för. Han sade även en
              del saker i sitt anförande som jag önskar att jag också hade sagt,
              inte minst om den internationella samverkan som är en viktig del
              av alkoholpolitiken. Efter min uppmaning gick han också lite grann
              i polemik mot Moderaterna, och det känns skönt.
            </seg>
            <seg n="3fee2e37">
              Det är mycket möjligt att det är som Gabriel Romanus säger, att
              detta inte är ett problem. Men orsaken till att jag väckte frågan
              i den här debatten är att jag tror att det är länge sedan vi hade
              ett sådant uttalat angrepp på en viktig del av den restriktiva
              alkoholpolitikens beståndsdelar, nämligen tillgänglighetsfrågan,
              konsekvent genom alla områden, rakt igenom. Det närmande som Gabriel
              Romanus när förhoppningar om känns därför väldigt avlägset.
            </seg>
            <seg n="8908452f">
              Det hade man ju kunnat ta som lite kuriosa, lite vid sidan av,
              om detta hade varit harmlöst eller ofarligt. Men nu har vi opinionssiffror
              och annat som antyder att detta skulle kunna vara ett regeringsbärande
              parti, som skulle kunna föra en annan politik. Jag håller helt
              med Gabriel Romanus om att det inte kommer att bli någon ultraliberal
              politik. Det är jag inte det minsta oroad för. Det jag är oroad
              för är att inre motsättningar, och det behöver ju ingen efter
              dagens debatt tvivla på att det finns, hindrar aktiva åtgärder.
              Man må tycka att vi har gjort för lite, att vi har haft för lite
              reklamförbud, för lite alkoholskattefrågor och så vidare, men
              den här regeringen har ändå presenterat förslag. Då är min fråga:
              Tycker inte Gabriel Romanus att det vore bra om alliansen kunde
              presentera vad som är dess alkoholpolitik?
            </seg>
          </u>
          <note type="speaker" n="d1a4c0f9">
            Anf. 117 GABRIEL ROMANUS (fp) replik:
          </note>
          <u who="gabriel_romanus_d7a92e" xml:id="i-b07ffc7d649ff56b-1" n="7135d027">
            <seg n="cedb0b07">
              Fru talman! Jag får väl kvitta komplimangen genom att säga att
              jag tycker att Martin Nilsson är en klok person och också att
              den socialdemokratiska gruppen eller majoriteten i utskottet har
              visat öppenhet många gånger när det gäller att formulera alkoholpolitiken
              så att även vi som inte tillhör denna majoritet kan påverka innehållet.
            </seg>
            <seg n="b21b8d6a">
              Sedan förstår jag att det har utgått något slags allmän ukas.
              Vi har ju sett i nästan varenda debatt att de fyra allianspartierna
              nu antingen ska vara eniga eller så ska vi tillfrågas om inte
              vi som har en bättre politik måste anpassa oss till dem som har
              en sämre politik. Jag kan bara säga att jag fortfarande hoppas
              att alla tänkande människor tar till sig den omfattande forskning
              och erfarenhet som finns när det gäller en restriktiv alkoholpolitik.
            </seg>
            <seg n="1cfa0810">
              Jag ska inte använda det här replikskiftet med Martin Nilsson
              för att polemisera mot Moderaterna. Det är inte korrekt. Jag kan
              bara säga till Martin Nilsson att jag inte alls tycker att det
              här betänkandet på något märkbart sätt avviker från de tidigare
              betänkanden vi har haft där Moderaterna har markerat ungefär samma
              ståndpunkter. Jag är inte särskilt upphetsad över det. Jag kan
              bara säga att jag som sagt hoppas på förändringar i andra riktningen.
            </seg>
            <seg n="63adf99d">
              Sedan tycker jag ändå inte att Martin Nilsson och Socialdemokraterna
              har rätt att slå sig för bröstet och säga: Vi har fört en handlingskraftig
              politik, vi har en meritlista. En mycket stor del av de problem
              vi har här i dag beror på att socialdemokrater och moderater tillsammans
              vek sig för kommissionären Bolkesteins hotelser i stället för
              att ta en fight i EG-domstolen om införselreglerna. Vi kunde ha
              förlorat den. Det vet vi inte. Det är osäkert. Men vad vi säkert
              vet är att på grund av att vi vek oss förlorade vi. Det är det,
              det vet vi alla här, som är roten till en mycket stor del av våra
              problem i dag.
            </seg>
          </u>
          <note type="speaker" n="ef2a2433">
            Anf. 118 MARTIN NILSSON (s) replik:
          </note>
          <u who="martin_nilsson_7844c6" xml:id="i-0f09bb6500194073-6" n="665cce87">
            <seg n="2a96e5a5">
              Fru talman! I en tid när hela det politiska spelfältet förändrats,
              i en tid när politiken pressats ihop och man överger de mest extrema
              ståndpunkterna, framför allt ute på högerkanten, är det kanske
              så att man som socialdemokratisk retoriker kan välja mellan två
              angreppspunkter. Man kan antingen peka på borgerlig oenighet eller
              på det faktum att den extrema högerpolitiken finns kvar någonstans
              bakom den tomma retorikens innehåll.
            </seg>
            <seg n="7acad13b">
              Det spännande inom det här området är att här kan man göra bådeoch.
              Så det är inget svårt att vara socialdemokratisk retoriker. Här
              kan man med rätta fortfarande peka på total oenighet, djup splittring,
              handlingsförlamning. Det finns inte ens en ansats till att försöka
              lösa problemen. Och man kan också peka på en extrem högerpolitik;
              omfattande skattesänkningar, liberaliseringar, avvecklande av
              detaljhandelsmonopol. Så det behövs inga påbud om vilken retorik
              man ska ägna sig åt. Den är rätt uppenbar i det här fallet.
            </seg>
            <seg n="a433b3e9">
              Jag inser att jag inte får några svar på de här frågorna, men
              om vi ska gå mot en valrörelse och väljarna ska ha något slags
              möjlighet att välja och veta vad som gäller vore det väl önskvärt
              om de visste vad de två regeringsalternativen står för? Man må
              tycka att vi inte har gjort tillräckligt mycket. Det har jag respekt
              för om Gabriel Romanus tycker som anhängare av en restriktiv alkoholpolitik.
              Men man kan inte bestrida att vi de facto har ett resultat att
              visa upp, att vi har vidtagit åtgärder som tydligt visar vilken
              sorts politik vi driver. Det är avsaknaden av den på den borgerliga
              sidan som är ett demokratiskt problem och som riskerar att bli
              ett socialt problem i bemärkelsen att man får en alkoholpolitik
              som inte försöker komma till rätta med alkoholens skadeverkningar.
            </seg>
          </u>
          <note type="speaker" n="f7df5826">
            Anf. 119 GABRIEL ROMANUS (fp) replik:
          </note>
          <u who="gabriel_romanus_d7a92e" xml:id="i-b07ffc7d649ff56b-2" n="7135d027">
            <seg n="db2f16f6">
              Fru talman! Jag har naturligtvis en viss sympati för att socialdemokrater
              har bekymmer med retoriken. Ju mer ni talar om den fruktansvärda
              borgerliga splittringen desto högre blir ju kraven på att ni också
              ska redovisa hur ni ska lösa all oenighet som ni har mellan Lars
              Ohly, med hans kommunistiska bekännelse, och ert eget parti. Så
              jag förstår att ni ägnar er åt den här retoriken. Men om man ser
              till verkligheten är det ju ändå så att vi har haft flera regeringar
              som har byggt på i stort sett samma partier som nu ingår i den
              här alliansen. Och de har inte fört någon ansvarslös politik.
            </seg>
            <seg n="ad1f1a27">
              Jag tycker inte att de har fört en politik som har varit sämre
              än er. Den verkligt stora ansvarslösheten var ju när ni bildade
              koalition med Moderaterna och släppte fram den här floden. Jag
              tycker egentligen inte att man ska hålla på och tjafsa så mycket
              om det, men eftersom nu Martin Nilsson talar om hur hemskt det
              ska bli när vi ska gå ihop med Moderaterna, borde det inte då
              vara en liten tankeställare att det verkligt stora problemet i
              dag har vi för att vi inte kan kontrollera införseln? Och där
              tog inte den socialdemokratiska regeringen chansen att försvara
              det i EG-domstolen utan vek sig. Det borde väl ändå vara en liten
              tankeställare när ni talar om vilka resultat ni har att visa upp.
            </seg>
            <seg n="7c731377">
              Det är bra att kampen mot den olagliga alkoholhanteringen kommer
              i gång nu, men ni har ju faktiskt regerat under hela den tid som
              vi har varit med i EU, och det är lite sent påkommet. Det tror
              jag kanske att vi två kan vara överens om, att det är sent. Men
              det är bättre sent än aldrig i det här fallet, och jag hoppas
              nu att polisen och tullen verkligen får de resurser som de behöver
              för att sätta stopp för det här. Det är ju patetiskt när vi hör
              att man känner till flera hundra människor som ägnar sig åt den
              här försäljningen, och ändå har man inte satt stopp för den!
            </seg>
          </u>
          <note type="speaker" n="dbf5c2fe">
            Anf. 120 JAN LINDHOLM (mp):
          </note>
          <u who="jan_lindholm_47d961" xml:id="i-d87bea6d245379bb-0" n="5bba569a">
            <seg n="b16f6104">
              Fru talman! Först, för att jag inte ska glömma bort det, vill
              jag yrka bifall till förslaget i betänkandet.
            </seg>
            <seg n="6f0e7caa">
              Alkohol är ju ingen vanlig handelsvara. I de flesta fall kan
              en marknad hantera tillgång och efterfrågan med ett pris som är
              kopplat till konsumtionen, som det handlar om då, och dess verkliga
              kostnader. Men när det gäller alkohol fungerar inte det. Trots
              att man har lagt en hög skattenivå på alkoholen är den ändå kraftigt
              underbeskattad och kostar förmodligen samhället mer än 100 miljarder
              per år. Så det verkar inte finnas någon form av marknadskrafter
              som klarar av att hantera problemet.
            </seg>
            <seg n="7cf46fb9">
              Eftersom den verkliga kostnaden i rätt liten grad är kopplad
              till själva varan, utan i första hand är kopplad till sättet på
              vilket den används, kanske det egentligen bara vore någon form
              av beteenderelaterad beskattning som kunde klara av att hantera
              problemet. Men en sådan beskattning tror jag inte är genomförbar.
            </seg>
            <seg n="75360a5d">
              Nej alkohol, och det har ju också sagts av andra här, är ingen
              vanlig handelsvara. Det är en vara som tycks grumla medvetandet
              både hos handlarna och hos konsumenterna.
            </seg>
            <seg n="190dbac1">
              En skattesänkning på sprit med 40 % och på vin med 15 % skulle
              enligt beräkningar leda till ytterligare 1,6 miljoner sjukskrivningsdagar
              i landet. Det skulle bli 1 627 nya misshandelsfall, och 289 personer
              ytterligare skulle dö varje år i vårt land på grund av en sådan
              skattesänkning. Varningstexter och information, vet man, påverkar
              de här siffrorna väldigt lite. Det är slutsatser som drogs av
              en föredragshållare på ett seminarium som Statens folkhälsoinstitut
              hade nyligen. Det är möjligt att den slutsatsen kanske kan stödjas
              av det faktum att konsumtionen i Finland ökade med en hel liter
              ren sprit under de tio månaderna från den 1 mars 2004, när de
              sänkte sina alkoholskatter, fram till slutet av året. Det verkar
              som om konsumtionen fortsätter att stiga.
            </seg>
            <seg n="e826a9bf">
              Utifrån den här verkligheten tycker jag att det är bra att utskottet
              vidhåller att detaljhandelsmonopolet för alkohol är ett av de
              viktigaste inslagen i svensk alkoholpolitik.
            </seg>
            <seg n="d1d6a781">
              Ibland påstås det i debatten att skatterna måste sänkas för att
              rädda Systembolaget, som tappar så mycket av sin försäljning.
              Det är riktigt att man hade en mindre nedgång i försäljningen
              förra året, men då var det från en rekordhög nivå. År 1996, året
              efter EU-inträdet, såldes det 27 miljoner liter ren alkohol i
              Systembolagets butiker. År 2004 hade försäljningen, trots nedgången
              förra året, ökat till 35,6 miljoner liter ren alkohol, det vill
              säga med 32 % räknat i ren alkohol. I Skåne var naturligtvis ökningen
              lite mindre. Där var den bara 20 %.
            </seg>
            <seg n="443c8ad9">
              Barnombudsmannen redovisade i går en undersökning som visade
              att barn och ungdomar i åldern 1018 år tycker att det är viktigt
              att det finns väldigt tydliga gränser kring droger, exempelvis
              alkohol. Undersökningen visade hur viktigt det är med en bra start
              i relationen till droger som alkohol och att föräldrarna spelar
              en viktig roll.
            </seg>
            <seg n="034d34e6">
              Det är väldigt mycket på gång på alkoholområdet. Det görs utredningar,
              och det kommer propositioner från regeringen med förslag på åtgärder.
              Många av de saker som tas upp i det här betänkandet, i motionerna,
              arbetar man med på olika sätt i Regeringskansliet. För mig som
              är van vid hanteringen i kommunerna och inte känner att jag riktigt
              är inne i det här systemet känns det väldigt knepigt att man avslår
              många av de idéer som troligen kommer att komma tillbaka i ganska
              snarlika former från regeringen senare. Det är i alla fall med
              den typen av motivering som utskottet till största delen avstyrker
              de förslag som finns i motionerna.
            </seg>
            <seg n="d55a6409">
              Eftersom Miljöpartiet samarbetar med regeringen i budgetfrågor
              utgår jag från att vi i budgetförhandlingarna får en lösning för
              finansieringen av de allt viktigare förebyggande åtgärderna på
              alkoholområdet. Det är i alla fall orsaken till att jag inte reserverat
              mig till förmån för våra motioner på det området. Vi tycker naturligtvis
              inte att det förebyggande arbetet är mindre viktigt i dag än när
              vi skrev motionen. Tvärtom har behovet av satsningar på förebyggande
              insatser på alkoholområdet ökat och ökar allteftersom konsumtionen
              ökar.
            </seg>
            <seg n="ddc508d2">
              Våra motioner om åtgärder för att stävja problemen med ungdomsfylleri
              har jag inte heller reserverat mig till förmån för. Även det beror
              på att regeringen har lovat att ge frågan hög prioritet. Statens
              folkhälsoinstitut ska jobba med problemet och ge det prioritet.
            </seg>
            <seg n="46bece2f">
              Vi har flera olika motioner med ungefär samma inriktning. Självklart
              kommer jag att återkomma till de frågorna om regeringen inte lever
              upp till det ansvar man har lovat att ta i arbetet med det här
              betänkandet.
            </seg>
            <seg n="706a844a">
              Alla de förslag som vi har lagt fram i form av motioner från
              Miljöpartiet verkar inte helt mogna för regeringen att sätta tänderna
              i. För att bespara kammaren voteringstid har jag valt att inte
              heller i fråga om dem reservera mig; i stället har jag skrivit
              särskilda yttranden. Det gäller införselkvoterna, kostnaderna
              för alkoholen, där vi har uppfattat att det inte finns en politisk
              majoritet i kammaren. Vi anser att Sverige snarast möjligt ensidigt
              bör återställa införselnivåerna till de nivåer de låg på före
              EU-inträdet. Vi kommer naturligtvis att föra den frågan vidare.
            </seg>
            <seg n="864b2a7c">
              Det gäller också förslaget om tekniska förenklingar för kommunerna
              när det gäller alkoholanläggningen, där vi också upplever att
              vi inte fick stöd i utskottet. Vi nöjer oss med ett särskilt yttrande.
            </seg>
            <seg n="9c95fd51">
              Det finns många olika förslag i Miljöpartiets motioner som kan
              bidra till att påverka beteenden, vanor och normer kring alkohol.
              Min förhoppning är naturligtvis att de förslagen ska plockas upp
              av regeringen i det fortsatta arbetet. För mig är det inte viktigt
              att bra förslag genomdrivs i form av Miljöpartiets förslag. Om
              arbetsformerna och prestigen är sådana att det blir enklare att
              vidta nödvändiga åtgärder genom att vi avstår från att så hårt
              markera att det är våra frågor så bjuder jag gärna på det. Det
              handlar i första hand om att rädda liv, att klara livskvaliteten
              för den enskilda. I slutändan handlar det faktiskt om ekonomin
              för samhället som helhet.
            </seg>
            <seg n="28e0c41f">
              När riksdagen antar det här betänkandet får det inte direkt några
              stora konsekvenser. De kommer, som jag förstår, senare i samband
              med propositionen från regeringen. Däremot skruvas förväntningarna
              upp på regeringen på flera områden. Tillkännagivandet om ålderskontrollen
              när det gäller folkölsförsäljningen är kanske den mest tydliga.
              Upprepade undersökningar visar att ålderskontrollen och 18-årsgränsen
              inte fungerar i praktiken. Nu måste regeringen komma med förslag
              till förändringar som faktiskt får den att fungera.
            </seg>
            <seg n="6269db12">
              Som avslutning vill jag säga att vi från Miljöpartiets sida förväntar
              oss handling när det gäller åtgärder som ger faktiska resultat
              på alkoholområdet. Vi anser att det som nu sker är väldigt allvarligt
              och att varken regeringen eller riksdagen rimligen kan åse det
              växande hotet mot folkhälsan utan att se till att vi får verkligt
              kraftfulla åtgärder inom alkoholpolitikens område.
            </seg>
            <seg n="10238803">
              För övrigt anser jag att Banverket snarast möjligt måste bygga
              dubbelspår mellan Falun och Borlänge.
            </seg>
          </u>
          <note type="speaker" n="df21dc94">
            Anf. 121 ULRIK LINDGREN (kd) replik:
          </note>
          <u who="ulrik_lindgren_5f7848" xml:id="i-cca504b7585aeca9-4" n="da61bf25">
            <seg n="61d586d0">
              Fru talman! Miljöpartiet har angett att de också är anhängare
              av restriktiv alkoholpolitik. Jag har tidigare frågat Vänsterpartiet
              hur det blir med skattesänkningsförslagen från regeringsunderlaget,
              om det kommer några sådana i år eller inte. Jag blev lite orolig
              när jag hörde Vänsterpartiet tidigare. Då lät det ungefär som
              så att det beror på regeringen om det blir ett skattesänkningsförslag
              eller inte. Det lät inte som ett riktigt bestämt motstånd från
              Vänsterpartiet, typ veto, som man har hört tidigare från Vänsterpartiet.
            </seg>
            <seg n="09428299">
              Vad gäller Miljöpartiet är frågan densamma: Kommer ni att på
              något sätt lägga er och släppa fram ett skattesänkningsförslag,
              eller blir det ett bestämt motstånd från Miljöpartiet: Nej, det
              blir inget skattesänkningsförslag i år?
            </seg>
            <seg n="51d83ddb">
              Det gick inte heller att få något riktigt bestämt besked av Martin
              Nilsson om det blir skattesänkningsförslag. Kan Miljöpartiet säga
              någonting om denna fråga?
            </seg>
            <seg n="6c9636af">
              Miljöpartiet har ett särskilt yttrande, inga reservationer, om
              att omedelbart återställa införselkvoterna. Även Vänstern har
              tidigare signalerat att man skulle vilja återställa införselkvoterna.
              Men Miljöpartiet har formulerat sig väldigt strängt här. Då är
              frågan naturligtvis: Har ni drivit det här i vårbudgetförhandlingarna
              på något sätt? Har ni begärt av regeringen att ta något initiativ?
              Eller är det också här bara fråga om plakatpolitik som inte blir
              någonting i verkligheten?
            </seg>
            <seg n="a838650d">
              Martin Nilsson var tidigare orolig för handlingsförlamningen
              i den kommande borgerliga regeringen. Hur står det till med ert
              regeringsunderlag? Blir det inget besked alls, eller vad blir
              det för besked om införselkvoterna, om skattesänkningsförslagen?
            </seg>
          </u>
          <note type="speaker" n="63e2b50b">
            Anf. 122 JAN LINDHOLM (mp) replik:
          </note>
          <u who="jan_lindholm_47d961" xml:id="i-d87bea6d245379bb-1" n="5bba569a">
            <seg n="b8364dad">
              Fru talman! Som jag förstår driver man inte förhandlingar från
              en pulpet i kammaren. Jag tänker här från talarstolen inte tala
              om vad vi ska presentera i slutet av nästa vecka när det gäller
              vårpropositionen. Jag kan inte heller svara för vilka förslag
              regeringen kommer med. Miljöpartiet regerar inte. Jag kan själv
              bara gissa att orsaken till att det dröjer med förslag är just
              att vi är tydliga från vår sida. Jag är orolig för att det pågår
              förhandlingar för att hitta andra konstellationer på den borgerliga
              sidan för att driva igenom de förslag som de vet att de inte får
              vårt stöd för.
            </seg>
            <seg n="53d53ed4">
              Vi har varit väldigt tydliga i den här frågan, och vi tänker
              inte medverka till att vi får en skattepolitik och regler där
              tillgängligheten och priset bidrar till ökad konsumtion av alkohol.
              Vi vet att det är de två komponenter som har störst betydelse
              för konsumtionen av alkohol. Vi värnar i första hand folkhälsan.
            </seg>
            <seg n="b18900a1">
              Jag kan inte svara för regeringens politik utan bara för Miljöpartiets
              politik. Vi är väldigt tydliga om den saken.
            </seg>
          </u>
          <note type="speaker" n="b5315ceb">
            Anf. 123 ULRIK LINDGREN (kd) replik:
          </note>
          <u who="ulrik_lindgren_5f7848" xml:id="i-cca504b7585aeca9-5" n="da61bf25">
            <seg n="9681c7a3">
              Fru talman! Det här ger upphov till ytterligare frågor om regeringsunderlaget.
              Ni ingår i ett samarbete och de tre partierna måste ju kunna avge
              ett besked. Ni sitter i praktiken i regeringsposition tillsammans
              med Socialdemokraterna i dag. Ni förhandlar om budgeten. Ni gör
              upp om den och kan ändå inte ge besked på de här punkterna: Blir
              det någon skattesänkning eller inte? Är införselkvoterna någonting
              som ni håller som ett plakat bredvid eller är det någonting som
              ni verkligen driver i förhandlingarna?
            </seg>
            <seg n="7c24c8ab">
              Jan Lindholm säger att han inte tänker avslöja någonting om vad
              som kommer i vårpropositionen. Men bit för bit av vårpropositionen
              har läckt ut offentligt. Förhandlingarna har ju förts i det offentliga
              rummet hela tiden, i flera veckors tid, med allehanda demonstrationer.
              Då är det lämpligt att det kommer något besked om så viktiga frågor
              som sänkning av alkoholskatten och införselkvoter. Det måste ju
              råda frihet att offentliggöra vad man tycker inför förhandlingarna
              Miljöpartiet tar sig ju sådan frihet. Så varför inte också berätta
              någonting om de här två viktiga ståndpunkterna? Det är ju ingen
              småpotatis.
            </seg>
            <seg n="4db8e7d5">
              Dessutom har Miljöpartiet gång efter annan ansett att de ska
              ingå i en regering med Socialdemokraterna. Då måste det väl också
              finnas ett legitimt krav på besked på de här två viktiga punkterna.
              Jag kan inte se att något annat är möjligt.
            </seg>
            <seg n="9e20e42b">
              Frågorna kvarstår: Kommer Miljöpartiet att stoppa ett skattesänkningsförslag
              från regeringen om alkoholen? Kommer man att på något sätt driva
              frågan om införselkvoterna i ett regeringsunderlag tillsammans
              med Socialdemokraterna?
            </seg>
          </u>
          <note type="speaker" n="768e2ff6">
            Anf. 124 JAN LINDHOLM (mp) replik:
          </note>
          <u who="jan_lindholm_47d961" xml:id="i-79b4ee2790917cac-0" n="5bba569a" next="i-3c693729dfe7c5f5-0">
            <seg n="8a1b0414">
              Fru talman! Jag är ovan vid debattekniken här och förstår inte
              varför samma frågor upprepas gång på gång. Jag har ju svarat på
              frågorna. Jag har också sagt det från talarstolen tidigare, så
              det är helt onödigt att ställa den här typen av frågor.
            </seg>
            <seg n="40c9042f">
              Ulrik Lindgren har missförstått det. Miljöpartiet ingår inte
              i någon regering. Vi samarbetar kring budgetfrågor och för förhandlingar.
              Du säger att det har läckt ut. Jag vet inte vem som läcker och
              hur saker kommer ut, men jag talar inte om vad som sker i de förhandlingar
              som jag deltar i. Det tänker jag inte göra den här gången heller.
              Jag tycker att det är nästan oförskämt.
            </seg>
            <seg n="03051aff">
              Jag har klart och tydligt talat om att vi inte medverkar till
              några skattesänkningar eller något beslut som på något sätt skulle
              leda till att vi sjabblar bort frågan om införselkvoterna. Vi
              är väldigt tydliga på den punkten.
            </seg>
            <seg n="a7d350fc">
              Vi bedriver också ett mycket sofistikerat arbete för att klara
              det. Det tänker jag inte heller redogöra för. Mycket av de åtgärderna
              handlar om att knyta upp människor. Det gör man inte offentligt,
              om man ska komma dit. Det gör vi både nationellt och internationellt,
              för det krävs ett arbete på hela EU-fronten om vi ska lyckas med
              det här. Det är vi fullt medvetna om. Vi kommer inte att lyckas
              få ett undantag för Sverige i EU om vi inte har starka krafter
              i EU på vår sida. Vi jobbar stenhårt på det, och jag tror att
              vi kommer att lyckas med det. Då kan vi från svensk sida införa
              de införselkvoter vi hade före EU-inträdet. Vi arbetar hårt på
              det.
            </seg>
          </u>
          <note n="b9107d1a">
            Ajournering
          </note>
          <note n="3ffe28f0">
            Kammaren beslutade kl. 15.55 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="jan_lindholm_47d961" xml:id="i-3c693729dfe7c5f5-0" n="5bba569a" prev="i-79b4ee2790917cac-0">
            <seg n="21739d34">
              Återupptagna förhandlingar
            </seg>
          </u>
          <note n="e5aab5f7">
            Förhandlingarna återupptogs kl. 16.00.
          </note>
          <note n="be0868c2">
            8 § Beslut om ärenden som slutdebatterats vid dagens sammanträde
          </note>
          <note n="3feab0ab">
            Punkt 1
          </note>
          <note n="a588d5af">
            Punkt 27
          </note>
          <note n="ded5abad">
            Punkt 28
          </note>
          <note n="7e74cc8f">
            Punkt 30
          </note>
          <note n="b9afaffc">
            Punkt 31
          </note>
          <note n="4bfd63e6">
            Punkt 37
          </note>
          <note n="912e08b4">
            Punkt 50
          </note>
          <note n="951528de">
            Övriga punkter
          </note>
          <note n="3feab0ab">
            Punkt 1
          </note>
          <note n="7ee6b86d">
            Punkt 2
          </note>
          <note n="c7c91c3e">
            Punkt 3
          </note>
          <note n="185f8914">
            Punkt 4
          </note>
          <note n="77d96cfb">
            9 § (forts. från 7 §) Alkoholpolitik (forts. SoU9)
          </note>
          <note type="speaker" n="f77f502e">
            Anf. 125 MARIAM OSMAN SHERIFAY (s):
          </note>
          <u who="unknown" xml:id="i-81e7add0ea158fbb-0" n="ec0f2ca4">
            <seg n="a02420be">
              Fru talman! Frågan om krogdiskriminering har följt mig under
              många år. Den är självupplevd, och jag har diskuterat den frågan
              tidigare i denna kammare. Jag har tidigare berättat om ungdomars
              ilska över att inte kunna gå ut en fredags- eller lördagskväll
              för att som så många andra ungdomar i deras ålder roa sig.
            </seg>
            <seg n="89bef050">
              Fru talman! Varför ska min son och hans polare hänvisas till
              illegala klubbar? Varför ska min son och hans polare tvingas åka
              hem efter, som de säger, en misslyckad kväll igen ute på stan?
              Varför ska min son och hans polare inte få känna sig lika välkomna
              som andra unga människor?
            </seg>
            <seg n="674ea7e3">
              Att min sons vita, ljushåriga kompisar blir insläppta på krogen
              och att min svarta son och hans mörkhåriga polare avvisas säger
              mycket om vårt samhälle. Varför ska mina gäster från utlandet
              som vill turista i vårt vackra land nekas att roa sig på Helsingforss
              krogar? Mina frågor kräver ett tydligt svar.
            </seg>
            <seg n="caca7108">
              Som turister har mina gäster valet att välja bort Sverige. Men
              min son och hans polare, Moder Sveas oönskade barn, har inget
              val. Eller snarare ett val att gå till illegala klubbar, eller
              till en kväll i förorten där de sitter och blir ännu mer frustrerade
              över sin situation.
            </seg>
            <seg n="8d28a558">
              Som förälder och bekant till dessa ungdomar återstår för mig
              att kämpa mot denna diskriminering och att ta i med hårdhandskarna
              mot de krogar som diskriminerar gäster på grund av etnisk bakgrund.
            </seg>
            <seg n="fc69f655">
              Visst fick vi en lag år 2003 som gör det straffbart för näringsidkare
              att särbehandla personer på grund av ras, hudfärg, nationellt
              eller etniskt ursprung och även på grund av trosbekännelse eller
              sexuell läggning. Detta gäller även personalen som är anställd
              av näringsidkaren eller på annat sätt handlar på dennes uppdrag.
              Även om straffet kan bli böter eller fängelse, och i fråga om
              restaurangen att serveringstillståndet kan dras in enligt alkohollagen
              7 kap. 7 § och 19 §, är lagen i verkligheten tandlös och otillräcklig.
            </seg>
            <seg n="4e6c7c0e">
              Efter det att lagen mot etnisk diskriminering infördes har antalet
              anmälningar till Diskrimineringsombudsmannen fördubblats i jämförelse
              med året innan. Dock handlar det fortfarande om ytterst få anmälningar.
              DO, Diskrimineringsombudsmannen, misstänker att det bara är en
              bråkdel. Problemet är att det är så få som upplever diskriminering
              som anmäler detta, och ofta är bevisen mycket tunna.
            </seg>
            <seg n="ece95529">
              Det är inte bara min son och hans polare som är frustrerade,
              utan även DO är frustrerad över det här och diskuterar nu ett
              sätt att komma åt restauranger där diskriminering förekommer.
              Bland annat tänker man tillämpa praktikövningar, att helt enkelt
              skicka ut en grupp personer som testar restaurangerna.
            </seg>
            <seg n="c83a3705">
              Jag tycker ändå att det är hög tid att skärpa tonen. Vi måste
              skärpa tonen och säga ifrån. Vi förlorar all trovärdighet för
              ett jämställt, öppet och generöst samhälle om vi inte rensar upp
              i denna kränkande diskriminering. Det räcker inte med lagstiftning,
              för den får inte någon effekt i verkligheten. Därför tycker jag
              att vi måste vidta andra åtgärder.
            </seg>
          </u>
          <note type="speaker" n="7acb131a">
            Anf. 126 LUCIANO ASTUDILLO (s):
          </note>
          <u who="unknown" xml:id="i-81e7add0ea158fbb-1" n="ec0f2ca4">
            <seg n="c3031cd0">
              Fru talman! Jag ska prata lite om samma motion, So334, som rör
              krogdiskriminering och hur vi aktivt kan motverka den.
            </seg>
            <seg n="8778f037">
              Idén är ganska enkel. De krogar som blir dömda för krogdiskriminering
              ska per automatik förlora utskänkningstillståndet. Det är därför
              vi diskuterar den här motionen under punkten Alkoholpolitik.
            </seg>
            <seg n="c092f0d4">
              Jag lämnade in en interpellation kring samma fråga och har haft
              en debatt med folkhälsominister Morgan Johansson om den. Han var
              väldigt tydlig att skicka ut en signal att det redan i dag är
              möjligt att införa klausuler i de ordningsstadgor och de regelverk
              som finns för att dela ut tillstånd till olika krogar. Där kan
              man redan i dag kräva att de inte diskriminerar och koppla det
              till att kunna dra in utskänkningstillstånden.
            </seg>
            <seg n="176160cd">
              Mariam sade väldigt mycket bra om den upplevda kränkningen, vilka
              problem det kan leda till, med svartkrogar som konsekvens av diskrimineringen.
              Den är i mångt och mycket ett storstadsfenomen, men den är väldigt
              utbredd. Varje helg möter jag ungdomar som på grund av sitt utseende
              inte blir insläppta på krogar. Det är så nära apartheid man kan
              komma här i Sverige.
            </seg>
            <seg n="7e6353f8">
              Jag får väl nöja mig med att det förslag som Mariam och jag har
              lagt fram kanske är lite väl drastiskt. Däremot är jag inte alls
              nöjd med den utveckling vi har i samhället. I dag har jag lämnat
              in en skriftlig fråga om det här till ministern, för mycket mer
              kan göras.
            </seg>
            <seg n="db6b98ae">
              Man skulle till exempel kunna ha obligatorisk skyltning på alla
              ställen där det tydligt framgår åldersgräns, klädkrav eller krav
              på medlemskap, så att man kan se det. Det är ett exempel på något
              man kan göra. Man skulle också kunna ha obligatorisk utbildning
              för såväl dörrvakter som krögare, för att de över huvud taget
              ska få möjlighet och tillstånd att sälja alkohol. Man skulle kunna
              utveckla kameraövervakningen, för att komma åt de problem som
              i dag finns med den lag som vi fick 2003 men också den gamla lagen,
              att bevisa att diskriminering förekommer. Det finns alltså väldigt
              mycket mer man kan göra på det här området. Man skulle kunna ha
              en märkning av de krogar som har en väldigt sjyst och positiv
              attityd till det här. Det är ett par exempel.
            </seg>
            <seg n="630bc7be">
              Nog kan jag tycka att det finns möjlighet att gå på offensiven,
              att vara aktiv för att komma åt ett av de absolut största ungdomsproblemen
              i storstadsregionerna när det gäller ungdomar med utländsk bakgrund.
              Att på ett så tydligt sätt bli sorterad på grund av sitt utseende
              är någonting som vi verkligen måste komma åt. Därför tycker jag
              att den här frågan är väldigt angelägen, och jag tackar utskottet
              för behandlingen av motionen.
            </seg>
          </u>
          <note n="33fbdcd9">
            Överläggningen var härmed avslutad.
          </note>
          <note n="d58038e3">
            10 § Diskriminering
          </note>
          <note n="995aacde">
            Föredrogs
          </note>
          <note type="speaker" n="ef7416e3">
            Anf. 127 ANNA LINDGREN (m):
          </note>
          <u who="anna_lindgren_01d2ca" xml:id="i-4f7b7f61882212dc-0" n="bc6508ad">
            <seg n="38c3c773">
              Fru talman! Jag ska börja med att yrka bifall till reservation
              nr 1, men jag står bakom övriga moderata reservationer.
            </seg>
            <seg n="1ef9eae3">
              Under mina år som lärare i grundskolan mötte jag från mina elever
              många synpunkter på invandrare. Ofta berodde det på att man inte
              kunde så mycket.
            </seg>
            <seg n="5d7dd246">
              För att få i gång en något så när objektiv diskussion om invandring
              med mina elever brukade jag börja med att fråga dem om det var
              någon som hade släktingar i Amerika. Oftast var det någon som
              viftade och ville vittna om släktingar som utvandrat från Fattig-Sverige
              för att söka lyckan i Amerika. Det var ofta spännande framgångshistorier
              som vi fick oss till livs. Och med vilken stolthet historierna
              berättades!
            </seg>
            <seg n="e5e71936">
              Vilka var det då som vågade ta sin familj över Atlanten för att
              börja ett nytt liv i nya världen? Ja, det var de starka, de initiativrika,
              som ville skapa en ny framtid för sina barn i det främmande landet.
            </seg>
            <seg n="ad704706">
              I dag finns det ingen kontinent till förfogande för människor
              på flykt undan fattigdom och umbäranden, politiskt och religiöst
              förtryck, som det fanns då. Människor i nöd söker sig bland annat
              till vårt land för att kunna börja om och skapa en ny framtid
              för sin familj. Vad möts de då av?
            </seg>
            <seg n="13b96a55">
              Jo, de behandlas automatiskt som problem, som människor som behöver
              hjälp och som är hjälpsökande i alla möjliga former. Byråkratiskt
              krångel och långa handläggningstider gör att dessa människor kan
              få vänta i åratal på att få börja arbeta, och när de väl har kommit
              dit blir de ofta diskriminerade.
            </seg>
            <seg n="87e45288">
              Alla människor ska oavsett födelseort behandlas som den resurs
              de är. Det måste finnas direkta ingångar till arbetsmarknaden.
              Arbete ger invandrare möjligheter att lära sig språket och tillgång
              till viktiga sociala kontakter. Möjligheten till praktik och arbete
              kombinerat med svenskundervisning knuten till individens yrkes-
              och utbildnings- eller intresseområde måste kunna utvecklas.
            </seg>
            <seg n="04c176c5">
              Alla måste motarbeta och förhindra att diskriminering och mobbning
              förekommer på arbetsplatser och i hela samhället. Varje människas
              önskemål att samarbeta och integreras bygger på att man känner
              sig respekterad och inte blir diskriminerad. Antidiskrimineringsarbetet,
              som ska ha sin grund i mänskliga rättigheter, är i detta sammanhang
              helt grundläggande.
            </seg>
            <seg n="b0ed9efd">
              Diskriminering förekommer tyvärr dagligen på arbetsmarknaden,
              på bostadsmarknaden och i rättsväsendet. Vi hörde här om ungdomar
              som försöker få en trevlig fritid. Människor måste därför ges
              reella möjligheter att själva driva processer när de har blivit
              diskriminerade genom att ges förbättrade möjligheter till rättshjälp.
            </seg>
            <seg n="ca59476a">
              Fru talman! Alla människor är lika i värde och rättigheter. Det
              svenska samhället kan visserligen uppfattas som tolerant och öppet,
              men strukturell diskriminering förekommer i Sverige varje dag.
              Arbetsmarknaden utgör inget undantag. Människor diskrimineras
              på grund av kön, ålder, etnicitet, religion, sexuell läggning
              eller funktionshinder.
            </seg>
            <seg n="20d9dfc2">
              I den svenska diskrimineringslagstiftningen finns i dag en rad
              olika lagar vilka endast delvis är samordnade. Detta gör att bestämmelserna
              är svåröverskådliga och ineffektiva.
            </seg>
            <seg n="71670792">
              En sammanhållen diskrimineringslagstiftning skulle på ett tydligare
              sätt markera att diskriminering inte kan accepteras. En sådan
              lag skulle också skapa en större överskådlighet och underlätta
              för enskilda, fackliga organisationer och arbetsgivare att implementera
              lagstiftningen i arbetslivet. Med en sammanhållen lagstiftning
              som omfattar större delen av samhällslivet skulle även de fem
              ombudsmannafunktionerna kunna samordnas i en myndighet under riksdagen.
            </seg>
            <seg n="8dd73c44">
              Jag sitter i den här Diskrimineringskommittén. Vi har kommit
              väldigt långt i det här arbetet, men det är inte klart än på ett
              par år i vilket fall från utredningens sida. Vi vill från moderat
              håll på nytt framhålla hur viktigt det här arbetet är. Men innan
              den här nya lagstiftningen kan komma till finns det rätt mycket
              att göra inom ramen för det som redan i dag finns.
            </seg>
            <seg n="3fdc37f8">
              Enligt en undersökning har alltfler arbetsgivare och fackliga
              företrädare kunskap om lagarna mot etnisk och religiös diskriminering.
              Det är bra, men de aktiva åtgärder som vidtas är ganska få. Staten
              har ett särskilt ansvar som föredöme i det här sammanhanget. Regeringen
              har uppdragit åt alla myndigheter att upprätta handlingsplaner
              för att främja etnisk mångfald bland sina anställda, och de bör
              nu verka för att arbetet påskyndas.
            </seg>
            <seg n="04a80690">
              De som söker arbete ska värderas efter meriter. För att säkerställa
              att en arbetsgivare vid rekrytering av personal inte tar otillbörlig
              hänsyn till bland annat namn bör ansökningshandlingar avidentifieras.
              Den sökandes personuppgifter ersätts då med en kod. Stat och kommun
              bör föregå med gott exempel och införa sådana rutiner.
            </seg>
            <seg n="076000d8">
              Av en rapport framgår att invandrares kontakter med arbetsförmedlare
              entydigt varit negativa upplevelser. Förutom bristande eller felaktig
              information, likgiltighet och arrogans vittnar intervjuer om direkt
              diskriminering från arbetsförmedlarna. Arbetsförmedlingen anklagas
              bland annat för att hänvisa invandrare till typiska invandrararbeten,
              att bekräfta bilden av det utanförskap som man redan känner, att
              bemöta egna initiativ mycket negativt, att rekommendera de arbetssökande
              att glömma sina yrken. De här uppgifterna är oerhört allvarliga.
            </seg>
            <seg n="3b8fb6f5">
              Diskrimineringsombudsmannen har samarbetat med Arbetsmarknadsverket
              för att säkra att det inte förekommer etnisk diskriminering bland
              arbetsförmedlarna. Trots detta ansåg Diskrimineringsombudsmannen
              så sent som förra året att problemet kvarstod. Den socialdemokratiska
              regeringen måste nu vidta nödvändiga åtgärder för att komma till
              rätta med uppgifterna om det negativa bemötandet bland myndighetspersonal.
            </seg>
            <seg n="e5a63cf7">
              Som vi tidigare har framfört är den moderata utgångspunkten att
              alla människor har rätt att ses som individer och bedömas efter
              sina erfarenheter, kvalifikationer och ambitioner. Avvikelser
              från detta är diskriminering. Även om det görs med aldrig så goda
              avsikter är det dock fel att politiskt reducera människor till
              delar av kvotgrupper eller att ovanifrån placera in dem i kollektiv.
              Regeringen har vid flera tillfällen talat om att införa positiv
              särbehandling av invandrare på arbetsmarknaden. Detta är ett klassiskt
              recept för att nya motsättningar och växande spänningar ska uppstå
              mellan människor. Ytterst är regeringens vilja till positiv särbehandling
              ett uttryck för uppgivenhet.
            </seg>
            <seg n="0390ec01">
              Regeringen vill också att myndigheter ska redovisa anställdas
              etniska ursprung i syfte att samhällets etniska sammansättning
              ska återspeglas i myndigheternas personalsammansättning. Varför
              ska en anställd behöva uppge sitt etniska ursprung? Att legitimera
              att människors ursprung, helt skilt från individens förmåga och
              taget för sig, skulle vara en relevant faktor vid anställning
              är kontraproduktivt.
            </seg>
            <seg n="80640a57">
              Argument som kan användas åt ena hållet kan också missbrukas
              åt det andra. Vi anser att målet i den här frågan måste vara det
              motsatta, nämligen att ursprung beaktas så lite som möjligt vid
              anställning. Ursprung är inte en egenskap eller en färdighet och
              saknar därför relevans i anställningssituationer.
            </seg>
            <seg n="bd64f0ba">
              Kvotering och särbehandling är teoretiskt olika saker även om
              de i praktiken ofta hänger ihop. Så kallad positiv särbehandling
              för med sig att vissa människor diskrimineras när deras erfarenheter,
              kvalifikationer och ambitioner får stå tillbaka för politiskt
              fastlagda rekryteringsmål som tagits fram för att gynna andra
              människor tillhörande en viss politiskt definierad grupp. Även
              om den grupp som ska gynnas kan anses vara underrepresenterad
              eller felbehandlad på arbetsmarknaden eller i andra sammanhang
              innebär kvotering inget annat än att ännu ett fel begås. Att människor
              i den ena mer eller mindre godtyckligt definierade gruppen felbehandlas
              gör det inte rätt att felbehandla människor i någon annan grupp.
            </seg>
          </u>
          <note type="speaker" n="02c1463e">
            Anf. 128 MARTIN ANDREASSON (fp):
          </note>
          <u who="martin_andreasson_f03825" xml:id="i-21d9ec18ea1866a2-0" n="9dcc894d">
            <seg n="31128388">
              Fru talman! All diskriminering handlar i grunden om föreställningen
              om den andre. Det handlar om kollektiva, ofta omedvetna, föreställningar
              om den som uppfattas som främmande, som avviker från normen: nykomlingen,
              den som har ett annat kön än vad som är normen, den som har en
              annan sexuell läggning än majoriteten, den som har ett funktionshinder
              eller någon annan egenskap som gör att den tilldelas epitetet
              den andre.
            </seg>
            <seg n="d13b6be8">
              Det är viktigt att ha den utgångspunkten när vi talar om diskriminering
              därför att det finns en risk när man diskuterar diskrimineringspolitik
              att man får det att framstå som att det i första hand är en fråga
              för dem som själva är utsatta för diskriminering och inga andra.
              Så är det inte. De mekanismer som ligger bakom diskriminering
              genomsyrar allas våra liv och hela samhället. Därför har vi ett
              gemensamt ansvar att synliggöra de mekanismerna, våga ifrågasätta
              dem, lyfta upp fördomar i ljuset, peta hål på schablonerna.
            </seg>
            <seg n="79a3a766">
              Diskrimineringen tar sig mer eller mindre synliga uttryck. I
              grunden handlar den om att individen nekas rätten att bli bedömd
              som den hon är. I stället sorteras hon in eller sorteras bort
              utifrån en kollektiv grupptillhörighet som hon själv inte har
              valt utan som andra tilldelar henne. För den som själv inte utsätts
              för diskriminering kan de här mekanismerna vara lika osynliga
              som luften vi andas. Man tänker inte på dem, kanske speciellt
              inte när man själv tillhör den norm som mekanismerna utgår från.
              Men för dem som utsätts för diskriminering känns de här mekanismerna
              in på bara huden.
            </seg>
            <seg n="bfc06631">
              Jag vill ta ett exempel, fru talman, på vad jag menar med att
              den här normen ofta är osynlig. Låt oss ta vårt allra mest respekterade
              och välrenommerade aktuella vetenskapliga uppslagsverk i Sverige,
              som dessutom kom till med hjälp av en statlig utgivningsgaranti.
              Jag tänker på Nationalencyklopedin, ett fantastiskt bra uppslagsverk.
            </seg>
            <seg n="67f5395a">
              Om man tittar i det hittar man en massa intressanta uppslagsord.
              Man hittar till exempel uppslagsordet samer. Man hittar uppslagsordet
              romer. Man hittar uppslagsordet sverigefinnar, alla våra stora
              minoritetsgrupper, våra nationella minoriteter. Likaså kan man
              slå upp uppslagsordet invandrare och fördjupa sig i hur invandrare
              är och hur samhället har sett på invandrare. Däremot finns inte
              uppslagsordet svenskar. Den svenska normen är så självklar att
              den inte behöver förklaras. Samtidigt är det så att om vi på djupet
              ska ifrågasätta de mekanismer som gör att man sorterar bort den
              andre måste vi också våga synliggöra det som ligger till grund
              för normen. Därför får arbetet mot diskriminering aldrig bygga
              på ett vi-och-de-tänkande.
            </seg>
            <seg n="5528dedc">
              Det finns en stor risk att man av välvilja halkar in i en statlig
              identitetspolitik, en sorts välviljans tyranni, där man sorterar
              in eller sorterar bort människor utifrån den kollektiva grupptillhörighet
              som staten bestämmer åt dem. Man försöker råda bot på den existerande
              diskrimineringen genom att åstadkomma nya insorteringar eller
              utsorteringar, och det blir i grunden samma gamla kollektivism.
            </seg>
            <seg n="a9255292">
              Fru talman! Jag vill mena att det finns många goda ambitioner
              i denna kammare, men ett stort problem är att den socialdemokratiska
              regering som har styrt landet i mer än tio år inte tar diskrimineringen
              och mekanismerna bakom diskrimineringen på tillräckligt stort
              allvar. Om man hade gjort det hade vi för länge sedan haft en
              effektiv och samlad diskrimineringslag i stället för det lapptäcke
              med stora glipor som i dag ska hantera de olika diskrimineringsfrågorna.
            </seg>
            <seg n="658802da">
              Om Socialdemokraterna hade tagit diskrimineringen på allvar hade
              man också gjort upp med de offentliga monopol som bibehåller den
              strukturella könsdiskrimineringen genom att hålla lönerna nere
              i kvinnodominerade yrken där det bara finns en arbetsgivare att
              välja på. Då hade man vågat ifrågasätta olika strukturer på arbetsmarknaden
              som håller borta dem som står utanför, dem som ännu inte har kommit
              in.
            </seg>
            <seg n="06f3eeda">
              Det finns en del goda ambitioner, men det finns också lite för
              mycket av vackra ord och lite allmänt petande. Vi ser det inte
              minst när det gäller de olika diskrimineringsutredningar som har
              tillsatts och som arbetar. Socialdemokraterna använder tyvärr
              inte utredningsinstrumentet för att skapa en helhetsbild och se
              till att man får alla fakta på bordet i ett samlat ärende, utan
              man skickar gång på gång upp lite nya ballonger för att symbolisera
              politisk handlingskraft.
            </seg>
            <seg n="3b5c38e8">
              Vi hade en integrationspolitisk maktutredning som fick kritik
              och hastigt fick avslutas. Det tillsattes en annan utredning om
              strukturell diskriminering. Lite senare skulle ytterligare önskemål
              tillmötesgås om att utreda ännu mer. Då tillsattes ännu en utredning
              om strukturell diskriminering med en annan enmansutredare. De
              har i princip exakt samma utredningsuppdrag, men det är klart,
              då kunde man två gånger visa handlingskraft.
            </seg>
            <seg n="6b9c98ac">
              Diskrimineringskommittén som arbetar parlamentariskt och som
              har ett mycket stort och viktigt uppdrag har gång på gång fått
              tilläggstid och tilläggsuppdrag. Parallellt med Diskrimineringskommittén
              har Socialdemokraterna valt att skicka upp ännu fler utredningsballonger,
              till exempel att låta frågan om en eventuell lagstiftning kring
              privatpersoners diskriminerande handlingar, vilket ju är en principiellt
              mycket viktig fråga, utredas i ett separat spår av en annan enmansutredare.
              Så skriver man ett tilläggsdirektiv till Diskrimineringskommittén
              där man skickar vidare frågan till Diskrimineringskommittén.
            </seg>
            <seg n="07818345">
              Fru talman! Det är dags att man gör en nystart och ser till att
              skapa en samlad diskrimineringspolitik. Folkpartiets vision är
              ett öppet samhälle där vi bejakar fri arbetskraftsinvandring för
              alla som kan försörja sig, där vi vill frigöra människor från
              förtryckande könsroller, där vi vill ge funktionshindrade så stora
              möjligheter som möjligt att komma ut på arbetsmarknaden och så
              vidare. Därför behöver vi en gemensam lagstiftning. Därför behöver
              vi en gemensam ombudsman mot olika former av diskriminering. Därför
              behöver skadestånden i diskrimineringsärenden höjas kraftigt.
              Det ska svida ordentligt i skinnet på den som diskriminerar. Vi
              behöver också flytta diskrimineringsärendena i arbetslivet från
              Arbetsdomstolen till de allmänna domstolarna så att en enhetlig
              praxis i olika diskrimineringsmål kan utvecklas oavsett om det
              rör sig om diskriminering i arbetslivet eller på andra områden.
            </seg>
            <seg n="bbf8677c">
              Fru talman! Jag står naturligtvis bakom alla Folkpartiets reservationer
              i det här betänkandet, men jag vill för tids vinnande bara yrka
              bifall till reservation nr 3.
            </seg>
          </u>
          <note n="33e9586d">
            I detta anförande instämde Mauricio Rojas (fp).
          </note>
          <note type="speaker" n="1de2f106">
            Anf. 129 STEFAN ATTEFALL (kd):
          </note>
          <u who="stefan_attefall_226f00" xml:id="i-eac7bf2cb4f3f59e-0" n="92e723a4">
            <seg n="1177506d">
              Fru talman! Jag vill först yrka bifall till reservation 1. Självklart
              står vi kristdemokrater bakom övriga reservationer som vi ingår
              i, men vi tänker begära omröstning på den.
            </seg>
            <seg n="867f2f49">
              Ett namn på det här betänkandet kan vara Utredning pågår, för
              det är det som är svaret på alla förslag. Utredning pågår. Diskrimineringskommittén
              hänvisas det ofta till. Den får förlängd tid. Det var tillkännagivande
              från arbetsmarknadsutskottet under år 2000 som ledde fram till
              att den här utredningen tillsattes. Den skulle vara klar den 1
              december 2004. Men den har förlängts, först till 1 juli i år.
              Det senaste beskedet är 31 januari 2006. Det är alltså långa utredningstider.
              Den som påstår att utredningsväsendet går alltför snabbt fram
              har i alla fall inget belägg i det här fallet.
            </seg>
            <seg n="77b7c106">
              Jag vet också att exempelvis arbetet med åldersdiskriminering,
              som vi kristdemokrater har drivit mycket intensivt, inte ens har
              påbörjats på allvar i den här utredningen. Det finns alltså mycket
              kvar att göra, och jag skulle inte bli förvånad om det kommer
              ytterligare förseningar.
            </seg>
            <seg n="9e3bf617">
              Det är också rörigt på det här området med diskrimineringsfrågor.
              Vi har fem lagar, fyra myndigheter, fem utredningar och en ny
              utredning på gång enligt löften i det här betänkandet. Det kommer
              också, som Martin Andreasson var inne på, en del nya ändringar
              under tiden. Vi har haft några särproppar som har tagit upp vissa
              aspekter som har stoppats in i riksdagsbehandlingen, vilket vi
              bland annat har påpekat det orimliga i.
            </seg>
            <seg n="47d913ea">
              Vi kristdemokrater har tre grundläggande principer i detta. Vi
              behöver en samlad lagstiftning för att göra det enklare för privatpersoner,
              fackliga organisationer, företagare och myndigheter att kunna
              se vad svensk lag säger. Vi behöver en myndighet, en rättighetsombudsman,
              där de olika ombudsmannafunktionerna som vi har i dag, uppsplittrade
              på fyra olika myndigheter, kan ingå. Jag tror att det blir enklare
              för medborgarna. Det blir också ett mer samlat arbete. Man kan
              förstärka varandra och effektivisera administration och liknande
              saker. Och, vilket är en viktig principfråga också, den här rättighetsombudsmannen
              bör vara underställd riksdagen. Det bör vara markerat att det
              är medborgarnas företrädare dit medborgarna kan gå, ungefär som
              Justitieombudsmannen fungerar i dag när det gäller tjänstefel
              som begås inom myndigheter. I dag är ombudsmännen utsedda av regeringen.
              Vi vet ju alla hur regeringens utnämningspolitik kan vara. Jag
              tror att ett mer öppet förfarande underställt riksdagen också
              kan förstärka legitimiteten för en sådan här ombudsmannafunktion.
            </seg>
            <seg n="4e716f83">
              Låt mig sedan lite tydligare fokusera den etniska diskrimineringen.
              Det är ett stort problem i vårt samhälle. Vi ser det i rättsväsendet.
              Vi ser det i krogköerna, som diskuterades tidigare. Vi ser det
              i arbetslivet. Man kan då fråga sig om det är ren rasism som finns
              i vårt svenska samhälle. Det finns säkert, men det tror jag inte
              är det stora problemet. Det finns säkert mycket okunskap, men
              det finns också andra typer av problem som är mer subtila.
            </seg>
            <seg n="4d7d653d">
              I Integrationsverkets rapport för 2003 sammanfattar man forskning
              om diskriminering av personer med utländsk bakgrund på den svenska
              arbetsmarknaden med att diskrimineringen ofta har sin grund i
              subjektiva och otydliga kompetensbegrepp, nätverksrekrytering
              och informella rekryteringskanaler samt frånvaro av konkreta strategier
              för att motverka diskriminering.
            </seg>
            <seg n="6a13047f">
              Diskrimineringen utförs av enskilda personer. Flertalet av de
              här människorna är nog inte alltid medvetna om att de just diskriminerar.
              Bankens kredithandläggare tänker kanske inte på diskriminering
              när han avslår Karims ansökan om billån på grund av inkomster
              som bedöms som för låga även om han dessförinnan har beviljat
              lån åt Sven-Erik som har exakt samma förutsättningar. Personalchefen
              har knappast diskriminering i tanken när han lägger civilingenjören
              Ivans ansökan åt sidan eftersom han inte har tid att bedöma meritvärdet
              av Ivans utbildning då han kommer från ett östeuropeiskt land.
              Bankchefens tankegångar är sannolikt mer inriktade på att undvika
              eventuella inbillade eller verkliga spänningar på arbetsplatsen
              än att erövra nya kundkategorier när han väljer bort civilekonomen
              Ala-Mayahis jobbansökan.
            </seg>
            <seg n="67cc8bcf">
              Problemet ligger, tror jag, mycket i att vi i Sverige betraktar
              det som avviker från det normala, från det stora flertalet, som
              lite suspekt och lite besvärligt. Vi tänker mycket på hur det
              ska fungera i arbetslaget. Den som avviker i sitt beteende, tänkesätt,
              uttryckssätt, som kanske inte kan språket lika bra eller som har
              en annan tradition eller kultur blir ett störande moment. Det
              finns det säkert en historisk bakgrund till. Vi har under 200
              år utgjort en geografisk utpost i Europa. Vi har varit ett fattigt
              utvandrarland. Det tillskott som vi har haft av stora invandrargrupper,
              svedjefinnar, tyska handelsmän, valloner, romer med flera som
              tidigare starkt påverkade det svenska samhället har vi delvis
              glömt bort med den långa utvandringsperioden. Det som var variationerna
              har blivit en stark enhetskultur.
            </seg>
            <seg n="ee2c09fc">
              Men jag tror också att vi har en förklaring i att vi har haft
              en socialdemokratisk politik som har präglat Sverige under 70
              år, där kollektiva lösningar har varit rättesnöret.
            </seg>
            <seg n="414a5b00">
              Vi ser det i olika samhällsfrågor. Det är de som avviker från
              det som är det generella, det som är de stora greppen. Vi ser
              det i friskoledebatten. Vi ser det när vi tittar på olika vårdproducenter.
              Vi ser det i barnomsorgsdebatten. Den som väljer det som inte
              det stora flertalet väljer, den som väljer det som inte passar
              in i det politiska kollektiva tänkesättet blir utstämplad. Den
              ska inte få stöd, den ska inte vara med. Den ska in i systemet.
            </seg>
            <seg n="13f9d349">
              Den som avviker från normen utgör ett hinder och är en potentiell
              bråkmakare och ett orosmoment som kan hota systemet.
            </seg>
            <seg n="de9af73b">
              Jag tror att de kollektiva lösningarna i samhället ser människor
              som objekt för omhändertagande i stället för som resurser. Jag
              tror att vi här har ett problem som vi ska vara medvetna om är
              en del av den diskriminering vi ser i praktiken.
            </seg>
            <seg n="be1ae740">
              Jag tror också att en viktig del i att komma åt diskriminering
              i arbetslivet är att vi ökar möjligheten för privatpersoner att
              driva diskrimineringsmål. Vi vet att om du i dag inte får facket
              med dig att driva ditt diskrimineringsmål har du små chanser,
              av ekonomiska skäl, men också för att din klagan stämplas som
              inte riktigt seriös.
            </seg>
            <seg n="eb1e8b0c">
              Problemet är ju att om en privatperson upplever sig som diskriminerad
              och vill gå till rättslig prövning så beror det på att man inte
              har fått sitt fall prövat på ett sjyst sätt eller blivit behandlad
              på ett sjyst sätt av sin arbetsgivare, men också på att man kanske
              inte har fått hjälp av sin fackliga organisation.
            </seg>
            <seg n="f74a3b1b">
              Vi kristdemokrater menar och här har vi fått med oss en gemensam
              skrivning från de fyra borgerliga partierna att man måste öka
              möjligheterna för privatpersoner att föra talan mot organisationer
              och företag som diskriminerar. Då behöver vi förbättra rättshjälpen.
              I dag ingår inte rättshjälp för tvister i arbetslivet i en vanlig
              hemförsäkring.
            </seg>
            <seg n="1ae5b75c">
              Vi vill också förbättra rättshjälpen och rättsskyddsförsäkringen
              så att man kan driva fler mål själv i arbetslivet.
            </seg>
            <seg n="fdc62bec">
              Jag har ett bra exempel på en sjuksköterska som upplevde sig
              mycket illa behandlad och diskriminerad av sin arbetsledare. Facket
              ville inte driva frågan, men hon var helt övertygad om att det
              var diskriminering. Med hjälp av advokater lyckades hon vinna
              målet i tingsrätt och få ett skadestånd på 250 000 kronor.
            </seg>
            <seg n="8a17a436">
              Den fackliga företrädaren kanske inte var kunnig om diskrimineringslagstiftningen
              fullt ut. Det kanske fanns en ovilja att driva målet därför att
              man själv inte hade varit så alert och på hugget och kände sig
              delaktig i att det hade blivit ett sådant problem.
            </seg>
            <seg n="027fe4c6">
              Kvinnan riskerade ganska mycket när hon drev sitt mål. Hon hade
              ingen hemförsäkring som täckte det hela. Hon hade hamnat i stora
              ekonomiska problem om hon hade förlorat målet eftersom hon då
              hade fått betala rättegångskostnaderna.
            </seg>
            <seg n="631f0ec5">
              Vi behöver förstärka rättsskyddet. Vi behöver också förstärka
              skadestånden så att det går att få ut högre skadestånd när man
              driver mål och vinner mål. Det är exempel på hur man kan öka möjligheterna
              för enskilda människor att driva mål när inte arbetsgivare och
              fackliga organisationer löser de problem som har uppstått.
            </seg>
            <seg n="3c7f59d2">
              Det är på det sättet vi vill utvidga möjligheten för enskilda
              människor att hävda sin rätt. Men det handlar självklart också
              mycket om att förändra attityder och inse att människor med annan
              bakgrund än man själv är van vid också är en tillgång. Vi får
              mindre av rädsla och mindre av främlingskap för det avvikande.
              Det finns mycket att göra. Där har vi politiker stort ansvar,
              men självklart också arbetsgivare, fackliga organisationer och
              myndigheter.
            </seg>
          </u>
          <note n="db82e9e9">
            Jag yrkar bifall till reservation 1.
          </note>
          <note type="speaker" n="a3ef3c74">
            Anf. 130 MARGARETA ANDERSSON (c):
          </note>
          <u who="margareta_andersson_5c141b" xml:id="i-27c53e6e723570cc-0" n="d9893a38">
            <seg n="c30636f8">
              Fru talman! Först ber jag att få yrka bifall till reservation
              nr 1 under punkt 2. Jag står givetvis bakom Centerpartiets övriga
              reservationer, men det räcker med att yrka bifall till denna.
            </seg>
            <seg n="c259670a">
              Dagens debatt har handlat om mänskliga rättigheter. Vi började
              med en debatt om asylprövning och människors rätt att få stanna
              här i Sverige. Det handlade om de apatiska barnen.
            </seg>
            <seg n="4632640f">
              Nu diskuterar vi en annan fråga om mänskliga rättigheter, nämligen
              rättigheten att inte bli diskriminerad. Diskriminering handlar
              om att urskilja, avskilja, ta bort. Det handlar om vi och de.
              Det handlar om att inte vara med.
            </seg>
            <seg n="b8863409">
              I Bibeln står det en sentens som jag tror att alla människor
              i det här landet har hört talas om, nämligen den gyllene regeln:
              Allt vad ni vill att människorna ska göra för er det ska ni också
              göra för dem.
            </seg>
            <seg n="d7702116">
              Jag kunde ha tagit det citatet ur Koranen. Jag kunde ha tagit
              det ur Konfucius regelsamling som är 2 000 år äldre än Bibeln
              och ännu lite äldre än Koranen.
            </seg>
            <seg n="93c91775">
              Det är alltså något som vi människor skulle leva efter oavsett
              vad vi har för bakgrund, oavsett vilken religion eller regelsamling
              vi har med oss i ryggsäcken. Politiskt säger vi många gånger:
              alla människors lika rätt och värde. Det är väldigt bra synpunkter.
              Det är väldigt bra ord att ha med sig. Men då måste vi också öppna
              ögonen och se vad det verkligen innebär. Ibland kommer man underfund
              med att det faktiskt handlar om att jag ska avstå från något,
              att jag inte ska se ned på någon annan.
            </seg>
            <seg n="30c33922">
              Många gånger är vi ganska blinda. Vi ser heller inte vår egen
              blinda fläck. Någon kanske säger till oss: Vad menar du med det;
              hur tänker du nu? Då vaknar vi till och tänker att det kanske
              inte alls var så bra.
            </seg>
            <seg n="2f5ee82c">
              Vi har en lagstiftning som är ganska bra. Den behöver förstärkas
              på något ställe, som till exempel den enskildes rätt att föra
              sin talan i sådana här ärenden som Stefan talade om. Om vi lever
              upp till den diskrimineringslagstiftning som vi har skulle oändligt
              mycket vara vunnet.
            </seg>
            <seg n="8e8925b0">
              Jag tror att det egentligen skulle räcka. Men då krävs återigen
              att vi ser vad vi själva gör och hur vi själva tänker.
            </seg>
            <seg n="84173e49">
              Vi har kollektivavtal på arbetsmarknaden, och det är väldigt
              bra. Det är ett effektivt sätt att få saker och ting att fungera.
              Då behöver man även i kollektivavtalen tillämpa detta när man
              sätter ned denna lagstiftning i arbetsmarknaden. Frågorna om diskriminering
              behöver skrivas in i kollektivavtalen. Det gäller lönediskriminering,
              könsdiskriminering, etnisk diskriminering, ja alla olika diskrimineringsgrunder.
            </seg>
            <seg n="ead898bb">
              Alla olika anledningar till att folk blir diskriminerade behöver
              alltså finnas med här. Man måste medvetandegöra dem som ska fullfölja
              de lokala kollektivavtalen. Här har alla vi som står här ett väldigt
              stort ansvar. Det kallas för opinionsarbete, information, att
              tala om varför och att tala om att det blir bättre så.
            </seg>
            <seg n="7c0599ca">
              Jag läste för något år sedan att jämställda företag är lönsamma
              företag. Jag tror att i företag som har en mångfald av anställda
              både vad gäller ålder, kön, bakgrund, sexuell läggning, etniskt
              eller annat tillför människorna olika positiva saker till företaget.
            </seg>
            <seg n="fb62455f">
              Jag träffade en man i går, han är kommunchef i Ragunda. Han heter
              Wadi i förnamn. Vad han heter i efternamn kan jag inte uttala,
              så det ger jag mig inte på. Han diskuterade hur man skulle få
              folk att flytta från Bergsjön i Göteborg till Ragunda. Människor
              som är arbetslösa, som inte får jobb, som inte har någon chans
              i Bergsjön skulle kunna flytta frivilligt det var inget tvång
              och få utbildning och bostad och man hade 95 % chans att få ett
              jobb. Dessutom skulle hela familjen flytta, inte bara någon.
            </seg>
            <seg n="0eb6d277">
              Det var motsatsen till diskriminering. Det var att försöka utnyttja
              de möjligheter som finns med att vi ser olika ut, har olika bakgrund
              och kan olika saker. Han ville starta en skola där man skulle
              ta vara på att man har ett annat språk än svenska med sig i bagaget.
            </seg>
            <seg n="53c49e80">
              Man skulle då verkligen aktivt lära sig hur människor fungerar
              vad gäller kultur och så vidare, från sitt gamla hemland. Det
              är jätteviktigt.
            </seg>
            <seg n="b7a55bba">
              Man skulle kunna det svenska. Man skulle starta företag i Sverige.
              Men sedan skulle man kunna ha affärsförbindelser med Mellanöstern,
              Thailand, Danmark eller vilket land det nu var man kom ifrån.
            </seg>
            <seg n="b55e039b">
              Sådana här frågor är jätteviktiga. Det här är sådant som motverkar
              diskriminering.
            </seg>
            <seg n="47b210f4">
              Som centerpartist tycker jag att det här är oerhört viktiga och
              känslofulla frågor där vi kan komma vidare, där vi verkligen kan
              göra någonting av de vackra orden att vi ska ta vara på allas
              möjligheter och att alla människor ska ha rätten och möjligheten
              till arbete, bostad och utbildning allt det vi tycker är så viktigt.
            </seg>
            <seg n="4917734b">
              Många av de diskrimineringsgrunder som finns i samhället kan
              vi inte påverka. Vi föds med ett kön. Vi föds av föräldrar som
              har en etnisk bakgrund. Jag vet inte, men jag kanske är sjuttonde
              generationens invandrare. Förmodligen är jag det. Det är nog inte
              många svenskar som inte någonstans har en vallon, en rom eller
              någonting annat i bakgrunden. Finnar är inte så ovanligt. Tyska
              hantverkare har kommit in. Präster har kommit in från olika håll
              och kanter. Det har kommit in många människor som har assimilerats,
              och därför kan jag inte säga vad jag har i min bakgrund. Jag har
              inte idkat släktforskning så jag har inte brytt mig så mycket
              om det. Jag tycker kanske inte att det här är så viktigt.
            </seg>
            <seg n="6318b5b5">
              Sexuell läggning är det heller inte mycket man kan göra någonting
              åt.
            </seg>
            <seg n="63d819a6">
              Ålder kan vi definitivt inte göra någonting åt. Vi blir en dag
              äldre för varje dag som går, oavsett om vi just nu råkar vara
              56, 87 eller 3. Varje dag som går lägger ännu en dag till vårt
              liv.
            </seg>
            <seg n="68d32507">
              Det enda vi möjligen kan påverka är religion och politisk åskådning.
              Men inte ens det ska man hålla på och diskriminera folk för. Det
              är faktiskt ganska bra och ganska viktigt att vi har lite olika
              uppfattningar om saker och ting. Därför är de här frågorna viktiga.
              Det är kanske mer att vi ska opinionsarbeta än att vi ska ändra
              så mycket i lagstiftningen. Men, visst, för att underlätta för
              företag att samla ihop sina frågor vore en samlad lagstiftning
              väldigt bra.
            </seg>
            <seg n="0052d540">
              Det finns flera sådana här frågor. Det finns skärpningar. Men
              om vi använder den lagstiftning vi redan har skulle mycket vara
              vunnet. Det arbetet kan vi bedriva på många olika sätt, bland
              annat genom att prata om de här frågorna, och det är vi väldigt
              bra för.
            </seg>
          </u>
          <note type="speaker" n="4bc6ec43">
            Anf. 131 LUCIANO ASTUDILLO (s):
          </note>
          <u who="unknown" xml:id="i-81e7add0ea158fbb-2" n="ec0f2ca4">
            <seg n="b6b08d37">
              Herr talman! Jag vill börja med att yrka bifall till förslaget
              i betänkandet och avslag på de reservationer som finns.
            </seg>
            <seg n="876bfc88">
              Min avsikt i dag är att försöka komma bort från de fina orden,
              bort från de beskrivningar av diskriminering som vi alla möts
              av och som vi kanske har blivit utsatta för själva. Även om Attefall
              bjuder upp till dans och vill ha diskussionen om mekanismen och
              bakgrunden till att diskrimineringen över huvud taget förekommer
              och anklagar socialdemokratisk politik för detta ska jag inte
              ta den bollen. Jag tycker att jag har sett andra samhällssystem,
              andra länder med helt annan politik och en helt annan syn där
              diskrimineringen också är ett stort problem.
            </seg>
            <seg n="2d024540">
              Det finns två mycket tydliga alternativ i kampen mot diskriminering
              i svensk politik. Den ena står vi socialdemokrater tillsammans
              med våra samarbetspartier Vänsterpartiet och Miljöpartiet för.
              Jag vill nog påstå att det är den mest offensiva politik mot diskriminering
              någon svensk regering någonsin fört.
            </seg>
            <seg n="5163893d">
              Mot det står en ganska osammanhängande och ointresserad borgerlig
              allians, en allians som inte verkar förstå omfattningen och djupet
              av dessa frågor. Det rör framför allt Moderaterna. Och om de förstår,
              som ändå Folkpartiet verkar göra då och då, lägger man fram förslag
              som antingen bygger på de saker som redan görs eller ska genomföras
              kombinerat med förslag som riskerar att fullständigt förändra
              maktförhållandena till exempel på arbetsmarknaden.
            </seg>
            <seg n="8cfafe7a">
              Herr talman! Aldrig någonsin har en politisk majoritet lyft kampen
              mot diskriminering så som nuvarande rödgröna allians har gjort.
              Sedan 2002 har anslaget till ombudsmännen som arbetar mot diskriminering
              ökat med nästan 16 miljoner kronor till 72 miljoner kronor. Den
              största ökningen har ombudsmännen mot etnisk diskriminering fått.
              Deras anslag har ökat med runt 50 %, 8 ½ miljoner kronor.
            </seg>
            <seg n="87d042ba">
              Därutöver ska ytterligare 9 miljoner kronor fördelas under det
              här året till flera av landets antidiskrimineringsbyråer som nu
              växer upp som en motståndsrörelse mot diskriminering ute i landet,
              från Umeå uppe i norr till Malmö i söder.
            </seg>
            <seg n="6cae6570">
              År 2003 fick vi en ny lag mot diskriminering. Lagen gäller områden
              som ligger utanför arbetsmarknaden och omfattar fler grunder.
              HomO, HO och DO har fått ett särskilt ansvar att bevaka den lagen
              och extra resurser för att föra ut de rättigheter den nya lagen
              ger.
            </seg>
            <seg n="d3b7405d">
              Under året kommer en lag som skyddar elever mot kränkande behandling
              och diskriminering i skolan. Rättsväsendet har fått i uppdrag
              att genomföra utbildning om diskriminering och mångfald. En snabbutredning
              ska kolla möjligheten att införa anonyma jobbansökningar vid tillsättning
              av statliga tjänster.
            </seg>
            <seg n="38f41b71">
              Under året ska Integrationsverket genomföra något som heter situation
              testing , alltså kontrollera hur diskriminering förekommer. Antidiskrimineringsklausuler
              är möjliga att införa i offentlig upphandling. Många myndigheter
              har pekat på att det är lite svårt att genomföra dem. De förstår
              inte riktigt hur. Därför har Nämnden för offentlig upphandling
              fått extra anslag för att råda bot på detta problem.
            </seg>
            <seg n="d13a7bed">
              Därutöver har vi tre viktiga utredningar som jag vill beröra.
              Den första är Diskrimineringskommittén. Det är en stor och omfattande
              utredning som Attefall raljerar kring. Den ser över sammanhållen
              lagstiftning, påföljderna vid diskriminering, ombudsmannaämbetet,
              den tricksiga och knixiga frågan om positiv särbehandling och
              åldersdiskriminering. Ska det till lagändringar är det ju bra
              att vi ser konsekvenserna av hur detta görs.
            </seg>
            <seg n="29a3110d">
              I mångt och mycket delar jag den analys som görs från moderat,
              folkpartistiskt och kristdemokratiskt håll, att en sammanhållen
              lagstiftning faktiskt skulle kunna åtminstone skicka ut en tydlig
              signal om att här är det något nytt. Men det viktigaste är innehållet
              och utslaget av lagen. Då är det mer än att bara sätta ihop lagarna
              som gäller.
            </seg>
            <seg n="342d88db">
              De flesta motionerna vi behandlar i dag rör just den stora diskrimineringskommittén.
              Jag vill ändå gärna nämna de två andra utredningarna som är viktiga
              på det här området, de två om strukturell diskriminering. De kommer
              att ge oss viktig och värdefull kunskap om de mekanismer och strukturer
              som det här samhället vilar på, som leder till att vi trots allt
              vi har gjort under den här mandatperioden och tidigare inte kommer
              åt alla diskrimineringsfallen.
            </seg>
            <seg n="7586c829">
              Vi behöver den kunskapen. Vi behöver se oss om i världen. Vi
              behöver se oss om här i Sverige för att råda bot på det. Därför
              är de här två utredningarna enormt viktiga, för vi har ju sett
              att det inte räcker. Vi har ju sett att vi inte kan vara nöjda
              när situationen är som den är på arbetsmarknaden, på bostadsmarknaden
              och, som vi diskuterade tidigare, i krog- och diskoteksköerna.
            </seg>
            <seg n="aa19dc43">
              Herr talman! Jag har som ren kuriosa begärt information av utredningstjänsten
              för att kolla lite hur alliansen agerat, om det funnits någon
              samordning i de här frågorna och om man över huvud taget driver
              de här frågorna aktivt. Och det var väldigt lite utredningstjänsten
              kunde hitta på det här området. Det finns inte mycket till gemensam
              syn i kampen mot diskriminering. Kanske är det också en form av
              strukturell diskriminering. Denna fråga är inte lika intressant
              för alliansen.
            </seg>
            <seg n="23d9de8e">
              Det finns flera partier som inte tar upp den medborgarrättsrörelse
              som diskrimineringsbyråerna ändå innebär. Flera av oppositionspartierna
              tar inte upp stödet till dem. Det finns över huvud taget få initiativ
              till hur vi ytterligare motverkar diskrimineringen. Det går också
              att se på de motioner vi behandlar i dag. Det är samma klassiska
              motioner om sammanhållen lagstiftning, som i och för sig är bra.
              Det är också fråga om ett sammanhållet ombudsmannaämbete. Ja,
              det är intressant. Låt oss se vad det gäller. Det viktigaste är
              att de kan jobba så effektivt som möjligt. Det tittar utredningen
              på.
            </seg>
            <seg n="d42faa8c">
              Om fler frågor kommer till är det också viktigt att vi behandlar
              dem korrekt. Frågan om ointresse och okunskap får alliansen svara
              på.
            </seg>
            <seg n="d5b47904">
              Det finns en del andra förslag som har kommit ut i debatten.
              Jag skulle gärna vilja beröra dem också. Men jag har tyvärr anmält
              mig för bara åtta minuter, och jag skulle behöva två minuter till
              för att bemöta Folkpartiets ganska arbetarfientliga förslag kring
              turordningsreglerna.
            </seg>
          </u>
          <note type="speaker" n="13503b06">
            Anf. 132 STEFAN ATTEFALL (kd) replik:
          </note>
          <u who="stefan_attefall_226f00" xml:id="i-eac7bf2cb4f3f59e-1" n="92e723a4">
            <seg n="8f256ffd">
              Herr talman! Det är intressant att höra på den höga retoriken:
              den mest offensiva politiken någonsin. Då kan man undra varför
              den inte har kommit längre.
            </seg>
            <seg n="f34360fc">
              Den mest offensiva politiken någonsin kan just nu rubriceras
              Utredning pågår. Jag raljerar inte över att Diskrimineringskommittén
              fanns. Det var bland annat vi som drev fram att den skulle tillsättas.
              Det har varit många sådana exempel på frågor där Socialdemokraterna
              har dragit i gång arbeten eller lagt fram förslag efter påstötningar
              från oppositionspartier, och det har ibland också varit i helt
              samförstånd. Luciano Astudillo försöker måla upp en större splittring
              än vad som finns i det avseendet.
            </seg>
            <seg n="703d9dbd">
              Visst kan det vara bra med lite miljoner här och där. Man kan
              diskutera om folkrörelser ska vara helt finansierade av staten.
              Jag tänker på antidiskrimineringsbyråerna som i många sammanhang
              gör ett gott jobb, men jag vet också att de till stor del finansieras
              av statliga bidrag. Man ska hellre försöka stödja idealitet och
              inte totalfinansiera. Jag vet också att det finns diskrimineringsbyråer
              som inte får något stöd därför att de inte faller in i mallen,
              nämligen att vara på ett visst sätt för att passa in i den socialdemokratiska
              stödpolitiken.
            </seg>
            <seg n="f052d47e">
              Det är intressant att få veta om Luciano Astudillo är beredd
              att vidta en del strukturella grepp för att öka möjligheterna
              för människor att driva sina frågor, exempelvis i domstol. Det
              gäller rättshjälpen, rättsskyddsförsäkringen, skadestånden och
              möjligheten när man upplever att facket inte är på ens sida det
              händer faktiskt att driva sitt mål i domstol. Är man beredd att
              skapa de möjligheterna finns en chans att skapa en hävstångseffekt
              i diskrimineringsfallen, få fler fall fällda och fler utbetalade
              skadestånd. Jag tror faktiskt att sådant kan skaka om både arbetsgivare,
              fackliga organisationer och vanliga privatpersoner som ser detta.
              Det är sådana rättsfall vi behöver. Det måste ändras i rättshjälp,
              rättsskyddsförsäkringar, skadestånd etcetera. Det är sådana grepp
              som också krävs, mer än bara vällovliga, och i och för sig bra,
              en miljon här eller där som du räknade upp.
            </seg>
          </u>
          <note type="speaker" n="71fd9409">
            Anf. 133 LUCIANO ASTUDILLO (s) replik:
          </note>
          <u who="unknown" xml:id="i-81e7add0ea158fbb-3" n="ec0f2ca4">
            <seg n="d914c305">
              Herr talman! Givetvis måste vi göra allt vi kan för att komma
              åt diskrimineringen. Stefan Attefall vet att utredningen tittar
              på många av de frågor som han har tagit upp. Det gäller till exempel
              rättsprocessen och skadestånden. I den utredningen är jag beredd
              att höra alla argumenten för och de problem som kan uppkomma med
              de strukturella förändringarna.
            </seg>
            <seg n="b4c94c1a">
              Jag är också nyfiken på vad de två utredningarna kring strukturell
              diskriminering kommer att lägga fram för förslag. Men varför raljera
              om utredningen? Endast två lagförändringar i Sveriges historia
              har inte föregåtts av en utredning. Det vore märkligt att på det
              här området inte använda utredningsinstitutet för att se till
              att lagen blir så bra som möjligt.
            </seg>
            <seg n="9176d98f">
              Diskrimineringskommittén har levererat förslag under den tid
              den har arbetat. Vi har tagit ställning till flera ärenden i den
              här kammaren under den här mandatperioden på grundval av delbetänkanden
              som har lagts fram av utredningen. Ja, utredning pågår och mycket
              mer. Men Stefan Attefalls parti har visat ett mycket stort ointresse
              för frågan.
            </seg>
          </u>
          <note type="speaker" n="4518e2bd">
            Anf. 134 STEFAN ATTEFALL (kd) replik:
          </note>
          <u who="stefan_attefall_226f00" xml:id="i-eac7bf2cb4f3f59e-2" n="92e723a4">
            <seg n="8fb63572">
              Herr talman! Det är skönt att veta att Luciano Astudillo vet
              precis vilket engagemang vi har. Vi har ett stort engagemang.
              Läs motioner i socialförsäkringsutskottet och arbetsmarknadsutskottet.
              Läs reservationer. Läs också om vårt beteende och arbete i de
              olika utredningarna.
            </seg>
            <seg n="6a316258">
              Jag har inte raljerat över utredningen som sådan. Jag har raljerat
              över att det tog sex år för utredningen att komma fram om nu tidsplanen
              håller. Det har tagit ungefär sex år från beslut i kammaren till
              att utredningen kommer att bli klar. Jag raljerar över att det
              finns fem lagar, fyra myndigheter och fem utredningar och ytterligare
              en på gång det vill säga sex utredningar. Det är det jag raljerar
              över. Jag raljerar över att de stora orden blir så mycket av utredningsarbete.
              Då kanske man kan skruva ned tonläget och i stället skryta när
              förslagen finns på bordet.
            </seg>
            <seg n="1090e592">
              Jag kan tala om för dig att vid en strikt tolkning av direktiven
              finns inte så stora möjligheter för enskilda att driva egna rättsprocesser.
              Det finns ett strukturellt problem här som jag tror att socialdemokrater
              med hänsyn till lojaliteter med de fackliga organisationerna har
              problem med. I diskrimineringsfall är ofta problemet att man känner
              att man inte har fått hjälp av sin fackliga organisation. Det
              är då man står ensam. Då blir en socialdemokrat mer lojal med
              den fackliga organisationens brister och försumligheter än med
              den enskilda människan. Där finns det en ideologisk skiljelinje.
              Jag står alltid på den enskilda människans sida. Jag står gärna
              på fackets sida också, men jag väljer alltid den enskilda människan
              före facket och arbetsgivaren. Där kanske det finns en viss skiljelinje
              mellan Luciano Astudillo, Socialdemokraterna och en kristdemokrat.
            </seg>
            <seg n="911e2e15">
              Med tanke på det höga tonläget kan jag fråga varför det inte
              händer mer när det gäller diskriminering i krogköerna när man
              sitter på makten i Helsingforss stad och i regeringsställning.
              Varför händer det inte mer när det gäller avkodifiering av ansökningshandlingar?
              Staten kan föregå med gott exempel. Regeringskansliet kan i ett
              projekt ta med sina egna ansökningshandlingar, men i stället tillsätts
              en ny utredning, vilket är bra men dämpa tonläget.
            </seg>
          </u>
          <note type="speaker" n="23bb600e">
            Anf. 135 LUCIANO ASTUDILLO (s) replik:
          </note>
          <u who="unknown" xml:id="i-81e7add0ea158fbb-4" n="ec0f2ca4">
            <seg n="db64a1c4">
              Herr talman! Tonläget beror delvis på det omvända. Det är det
              tonläge jag kände att Attefall hade i sitt inledningsanförande.
              Visst har Diskrimineringskommittén fått en förlängd period, men
              det är inte av en slump. Det har bland annat kommit direktiv från
              EU. Det har kommit olika direktiv som vi måste leva upp till.
              Det är oerhört viktigt att vi lever upp till dem eftersom de många
              gånger stärker skyddet för den enskilde.
            </seg>
            <seg n="5ceafd78">
              Vi har också sett att det vi tänkte när vi tillsatte utredningen
              behöver skärpas. Vi behöver se till att nya grepp tas, och därför
              har det givits tilläggsdirektiv till den stora utredningen. För
              att klara av att göra allt detta behövs lite extra tid. Därutöver
              har jag nämnt en rad åtgärder, parallellt med detta, som handlar
              om en resursförstärkning av ombudsmannaämbetet, som handlar om
              hur vi tar nya initiativ i skolan, som handlar om vad som redan
              har gjorts i högskolan. Det är så mycket som görs för att bekämpa
              diskrimineringen.
            </seg>
            <seg n="9bc09a68">
              Det jag värjer mig mot är hur oftast speciellt företrädare på
              den borgerliga kanten ställer individ kontra fack. Min ideologi
              säger att individen genom kollektiv kamp stärks. Där har vi en
              grundläggande skillnad i synsättet. Vi vet i vårt kollektiv att
              vi kämpar för alla de individer som utsätts för kränkande behandling.
              Så stärks kollektivet.
            </seg>
          </u>
          <note type="speaker" n="89b8e0cf">
            Anf. 136 MARTIN ANDREASSON (fp) replik:
          </note>
          <u who="martin_andreasson_f03825" xml:id="i-21d9ec18ea1866a2-1" n="9dcc894d">
            <seg n="41200134">
              Herr talman! Det blir lite gripande när Luciano Astudillo börjar
              med att säga att det här är den mest offensiva regering som någonsin
              har suttit vad gäller diskrimineringsfrågorna. Och när han sedan
              ska räkna upp vad det är man faktiskt gör talar han om lite utredningar,
              ett par utredningar till, och sedan kommer han till 2003 års lag
              mot diskriminering.
            </seg>
            <seg n="a741ac9d">
              Men snälla Luciano Astudillo Luciano Astudillo vet lika väl som
              jag och alla vi andra i kammaren att det inte var på grund av
              att regeringen kom på att den ville motverka diskriminering som
              den lagen kom till. Det var på grund av att vi fick ett direktiv
              från EU som gjorde att vi var tvungna att vässa den svenska diskrimineringslagstiftningen
              vilket vi välkomnar. Men det berodde definitivt inte på regeringens
              handlingskraft eller på regeringens eget engagemang att den lagen
              genomfördes.
            </seg>
            <seg n="beeb33af">
              Sedan blir det också lite gripande när Luciano Astudillo vill
              försvara det här brokiga lapptäcket av utredningar. Jag vill understryka
              att jag tycker att det är centralt att vi får ett bra utredningsarbete
              utfört på det här området. Mitt problem är inte att Diskrimineringskommittén
              har fått förlängd tid. Mitt problem är att regeringen på ett planlöst
              sätt har splittrat upp dessa viktiga frågor på ett antal olika
              utredningar. Luciano Astudillo tog det här med den strukturella
              diskrimineringen och att det var så viktigt att ha två utredningar.
              Låt mig läsa innantill. Den ena utredningen, Kamalis utredning,
              ska föreslå åtgärder för att motverka strukturell diskriminering
              på grund av etnisk eller religiös tillhörighet. Den andra utredningen,
              Paul Lappalainens utredning, ska föreslå åtgärder för att motverka
              strukturell diskriminering på grund av etnisk eller religiös tillhörighet.
            </seg>
            <seg n="3ffe6d38">
              Herr talman! Detta är ingen seriös hantering av utredningsväsendet.
              Detta är ett billigt sätt att symbolisera handlingskraft. Det
              hade varit mycket bättre att se till att Diskrimineringskommittén,
              där Luciano Astudillo själv är ledamot, hade fått ta ett samlat
              ansvar för de här frågorna.
            </seg>
          </u>
          <note type="speaker" n="e13e3efa">
            Anf. 137 LUCIANO ASTUDILLO (s) replik:
          </note>
          <u who="unknown" xml:id="i-81e7add0ea158fbb-5" n="ec0f2ca4">
            <seg n="55cf7df2">
              Herr talman! Jag vill ju påstå att just frågorna om strukturell
              diskriminering är så pass komplicerade att jag hade värjt mig
              för att lägga in dem också i Diskrimineringskommittén, för då
              hade vi nog fått sitta där i ett par år till. Jag tycker att det
              upplägg som gjorts är bra. Det är väldigt lätt att klippa av citat
              sådär som Martin Andreasson gör, men faktum är att en av utredningarna
              framför allt ska samla kunskap kring den strukturella diskrimineringen,
              vad som gjorts på området och vad vi känner till om det. Den andra,
              Masoud Kamalis utredning, har en mer offensiv inriktning i sitt
              direktiv. Så det är inte helt sjyst att säga att det i stort sett
              är samma sak de här två utredningarna syftar till.
            </seg>
            <seg n="70a4e7d4">
              Jag har varit väldigt tydlig med att vi har en ganska offensiv
              politik på det här området. Det handlar om lagförändringar, om
              att förtydliga lagar. Där har vi Diskrimineringskommittén, som
              lägger fram delbetänkanden som vi antar här på flera områden.
              Jag har också pekat på hur vi i staten och samhället försöker
              gå i bräschen när det gäller offentliga upphandlingar och när
              det gäller till exempel att vara en förebild genom att införa
              anonyma jobbansökningar. Också där tycker jag det är viktigt att
              detta görs på ett rättssäkert sätt. Det är väl bra att vi utreder
              det först, innan vi tillämpar det.
            </seg>
            <seg n="98c39842">
              Det sista, men inte det minsta, som vår politik bottnar i är
              den här motståndsrörelsen av människor runtomkring i landet som
              fått nog, som är arga över att diskriminering förekommer och som
              organiserat sig. Dem vill vi ge resurser. Tyvärr har inte Folkpartiet
              ens nämnt dem eller mött dem i de reservationer som finns på det
              här området.
            </seg>
          </u>
          <note type="speaker" n="ef5cf77c">
            Anf. 138 MARTIN ANDREASSON (fp) replik:
          </note>
          <u who="martin_andreasson_f03825" xml:id="i-21d9ec18ea1866a2-2" n="9dcc894d">
            <seg n="e18871f1">
              Herr talman! Jag tycker att det är viktigt att staten och regeringen
              tar det ansvar som faller på dem. Man kan ju börja, när det gäller
              diskrimineringsfrågorna, med att titta på det ansvar man har som
              statlig arbetsgivare, till exempel när det gäller den ojämlika
              lönesättningen i Regeringskansliet. Man kan börja med det. Man
              kan titta på andelen anställda inom offentlig sektor som är födda
              i utlandet jämfört med andelen anställda med utländsk bakgrund
              i den privata sektorn.
            </seg>
            <seg n="af2a3fdc">
              Visst finns det mycket att göra. Jag tror att det är viktigt
              att man också ser till att arbetet mot diskriminering växer underifrån,
              att det är i vardagen som det kan lyckas. Jag är själv ofta ute
              och besöker olika grupper och föreningar, inte minst antidiskrimineringsbyråer
              men också andra ideella rörelser som motverkar diskriminering
              på olika sätt i samhället. Om Luciano Astudillo vill ta del av
              Folkpartiets syn på antidiskrimineringsbyråerna kan han exempelvis
              titta på vårt budgetalternativ.
            </seg>
            <seg n="89418b1a">
              Luciano Astudillo efterlyste också konkreta exempel på vad borgerlig
              politik innebär. Då vill jag ta min egen kommun Solna. Sedan de
              borgerliga kom tillbaka till makten 1998 har vi kunnat pressa
              ned den öppna arbetslösheten kraftigt bland personer födda inte
              bara i utlandet utan också utanför Norden, så att den i dag ligger
              på hälften på riksgenomsnittet. Vi har tittat på kommunens ansvar
              som arbetsgivare så att man kan se att Solna stad som arbetsgivare
              har lika stor andel anställda med utländsk bakgrund som motsvarande
              andel bland Solnas invånare.
            </seg>
            <seg n="5bda5a07">
              Men vi är inte nöjda med det, utan nu går vi vidare med ett genomgripande
              arbete för att se på de olika diskriminerande strukturer som finns
              vad gäller kön, etnicitet, sexuell läggning och så vidare. Om
              Luciano Astudillo vill se konkreta exempel vill jag hälsa honom
              välkommen till det borgerliga Solna.
            </seg>
          </u>
          <note type="speaker" n="5896f781">
            Anf. 139 LUCIANO ASTUDILLO (s) replik:
          </note>
          <u who="unknown" xml:id="i-81e7add0ea158fbb-6" n="ec0f2ca4">
            <seg n="4c5128d7">
              Herr talman! Jag kommer gärna till Solna, men jag vet att det
              finns många socialdemokratiskt styrda kommuner eller kommuner
              styrda av den rödgröna alliansen som också gör ett väldigt bra
              arbete för att motverka diskriminering och som är förebilder på
              det området också. Nu är jag tyvärr inte så insatt i vad som görs
              just i Solna.
            </seg>
            <seg n="54c77e25">
              Det är klart att ingen socialdemokrat kan vara nöjd med hur samhället
              ser ut när vi vet att det förekommer diskriminering också i det
              offentliga. Därför har jag här försökt peka på skillnaden mellan
              vad den rödgröna alliansen står för i den här frågan, hur vi offensivt
              har satsat på att motverka diskriminering på område efter område
              och hur jag anser, och också med stöd av utredningstjänsten kan
              påvisa, att väldigt lite har gjorts på den borgerliga kanten,
              åtminstone här. Visst kan vi stå här i kammaren och prata väl
              om mekanismerna kring diskriminering. Visst kan vi sedan stå här
              och berätta om de fall vi har stött på kring diskriminering.
            </seg>
            <seg n="528b9660">
              Men när man läser motioner, när man försöker se om det finns
              något samlat alternativ kring det här, säger utredningstjänsten
              nej. Det finns inget borgerligt alternativ på diskrimineringsområdet.
              Här är det kanske mer tydligt än någon annanstans, tycker jag.
              Vackra ord räcker inte. Det är det jag har reagerat på, och det
              var för övrigt därför jag använde utredningstjänsten. Jag tyckte
              att man inte får gå upp i kammaren och bara prata om mänskliga
              rättigheter och sedan inte agera utifrån det. Man måste ta ett
              ansvar också.
            </seg>
          </u>
          <note type="speaker" n="1967b199">
            Anf. 140 CAMILLA SKÖLD JANSSON (v):
          </note>
          <u who="camilla_skold_jansson_63524c" xml:id="i-fb71bbad52b02e23-0" n="12e439db">
            <seg n="55035b88">
              Herr talman! Det är viktiga frågor som vi talar om. I grunden
              handlar det ju om mänskliga rättigheter, om rätten att inte bli
              diskriminerad och om alla människors lika värde. Ingen av oss
              kan säga att vi står fria från fördomar och att vi i alla lägen
              ser de diskriminerande strukturer som finns runtom oss, strukturer
              som vi själva, ofta omedvetet, både är bärare av och också på
              olika sätt upprätthåller.
            </seg>
            <seg n="858d53c7">
              Därför behöver vi debatt och diskussion, och vi behöver kunskap
              och teorier som hjälper oss att medvetandegöra de värderingar
              och attityder som finns. Det är värderingar och attityder som
              finns underliggande men som när de slår till blir mycket tydliga
              och får stora konsekvenser både för den som drabbas direkt, och
              de facto blir diskriminerad, och för samhället i stort eftersom
              diskriminering stänger ute, begränsar och bygger hinder.
            </seg>
            <seg n="2e4c5709">
              Att se diskriminering som strukturell, och där tycker jag att
              vi är nu, på ett teoretiskt plan, innebär att vi har medvetenhet
              om att den genomsyrar samhället, att den finns i vardagen, den
              finns i våra institutioner och den finns i våra organisationer.
              Det innebär att vi talar om en grundläggande mekanism som systematiskt
              markerar att människor är olika, en mekanism som också avgör hur
              resurser, inflytande och makt fördelas mellan individer och grupper
              av individer.
            </seg>
            <seg n="13992ebc">
              Håller vi oss till den här teoretiska nivån och försöker hålla
              det strukturella greppet betyder det att antidiskrimineringsarbetet
              handlar om att angripa värderingar och hitta de politiska verktyg
              som griper sig an strukturerna och inte beskriver det så att det
              är kvinnor eller invandrare som diskrimineras som utgör själva
              problemet. Att kvinnor diskrimineras till exempel när det gäller
              löner beror ju inte på att kvinnor är sämre på att förhandla sig
              fram till löner, utan det beror på att kvinnor möts av maktstrukturer,
              byggda på värderingar och synsätt som säger att kvinnors arbetsinsatser
              värderas lägre. När invandrare diskrimineras för att de har ett
              konstigt namn är det inte namnet som är problemet. Problemet är
              att arbetsgivarna sorterar bort dig med anledning av att du har
              det där konstiga namnet, och du placeras in i en grupp där du
              är mindre värd. Det är viktigt att vi gör den här åtskillnaden
              och angriper strukturerna och inte individerna. Riktar vi fokus
              på individerna riskerar vi att tvärtom förstärka vi-och-de-tänkandet.
            </seg>
            <seg n="d0a009b1">
              När det gäller etnisk diskriminering måste vi hålla rent hus
              mot rasistiska inslag som förklarar sociala ojämlikheter med kopplingar
              till utseende och kulturella drag samtidigt som man rangordnar
              individer i olika kategorier utifrån de här egenskaperna.
            </seg>
            <seg n="c5ff8be9">
              Det är i det ljuset som vi också ska se den kritik som finns
              från Folkpartiet, som har glidit i den här frågan. Jag lyssnade
              uppmärksamt på Martin Andreasson, som jag har stor respekt för
              i de här frågorna och finner intressant, och jag delar också uppfattningen
              om vi-och-de-tänkande. Men frågan är hur Martin Andreasson ser
              på krav på språktest och hur han bedömer det att Folkpartiet uppenbarligen
              spelar på främlingsfientliga strängar genom att peka ut icke-svenska
              medborgare som presumtiva kriminella personer.
            </seg>
            <seg n="831747cb">
              Nej, vi måste hålla de här teoretiska greppen väldigt klara för
              oss. Här är lagstiftningen ett viktigt verktyg, eftersom lagstiftningen
              både hjälper oss att hålla oss till den teoretiska nivån och också
              riktar udden mot den som diskriminerar och inte mot den som diskrimineras.
            </seg>
            <seg n="5952d397">
              Lagstiftningen kan utvecklas, och det har varit en lång debatt
              om den stora Diskrimineringskommittén. Jag menar att det är helt
              rätt att ta ett samlat grepp. Visst kan man möjligen vara kritisk
              till att det tar tid och att utredningen har fått många tilläggsdirektiv
              och så vidare, men jag tror att det i slutändan kommer att visa
              sig vara helt riktigt att man tar helhetsgreppet och att man tänker
              sig noga för. Det finns en del knäckfrågor som vi måste tänka
              flera varv kring. Det gäller positiv särbehandling, åldersdiskriminering
              med mera. Det finns en samstämmighet i den här riksdagen om att
              så långt det är möjligt samordna lagstiftningen och diskrimineringsgrunderna
              och kanske också lägga ihop ombudsmännen.
            </seg>
            <seg n="11348e54">
              Jag ska inte föregripa Diskrimineringskommitténs arbete, men
              jag vill ändå bolla in lite tankar om de diskussioner som vi har
              i Vänsterpartiet. Där är vi inne på att kön nog har en egen grund.
              Kön finns i de andra diskrimineringsgrunderna. Kön finns i etnicitet,
              i funktionshinder och så vidare. Det har en egen kvalitet. Därför
              är vi inte riktigt säkra på att alla diskrimineringsgrunder ska
              behandlas lika.
            </seg>
            <seg n="c1bfd526">
              Vi är också inne på när det gäller arbetsmarknadsfrågor, den
              särskilda relationen mellan arbetsgivare och arbetstagare, att
              det är mycket möjligt att man också där måste ha en egen lagstiftning.
              Men det får vi återkomma till. Återigen tror vi att det är värdefullt
              att man tar det här greppet och inte hastar utan faktiskt tänker
              sig väldigt noga för.
            </seg>
            <seg n="2bb059d1">
              Jag tänkte avsluta med att lite grann gå i polemik med borgerligheten
              om kritik av Arbetsdomstolen. Nu finns det ingen reservation,
              men det finns motioner där man vill att ärenden som rör diskrimineringsmål
              flyttas från Arbetsdomstolen. Även vi från Vänsterpartiet har
              ifrågasatt Arbetsdomstolen men utifrån andra utgångspunkter än
              borgerligheten. Det borgerligheten säger är att de ifrågasätter
              Arbetsdomstolens objektivitet utifrån att det där finns ledamöter
              som är nominerade av de fackliga organisationerna och av arbetsgivarnas
              organisationer. Där har LO gjort en mycket bra genomgång, som
              jag rekommenderar dem som är kritiska mot AD att titta på. Man
              ser att det inte finns fog för den här kritiken. Det är inte så
              att representanterna för parterna försvarar kollektivavtalen och
              dömer annorlunda än de andra i Arbetsdomstolen. Det finns inget
              som helst empiriskt stöd för påståendet att sammansättningen av
              Arbetsdomstolen är till nackdel. Tvärtom är det en fördel, menar
              vi, att hålla ihop diskrimineringsfrågor, som ofta knyter an till
              arbetsrättsfrågorna.
            </seg>
          </u>
          <note n="beaa630d">
            Med det, herr talman, yrkar jag bifall till förslaget i betänkandet.
          </note>
          <note type="speaker" n="c0d3ee76">
            Anf. 141 ULF HOLM (mp):
          </note>
          <u who="ulf_holm_0fcd2f" xml:id="i-4cbecf7283eba6cb-13" n="d4516d42">
            <seg n="894f42fa">
              Herr talman! I det här betänkandet om diskriminering har jag
              och Miljöpartiet inte några reservationer alls. Jag har däremot
              åsikter. Det har Miljöpartiet också.
            </seg>
            <seg n="a1e6f7d4">
              Som flera av talarna har varit inne vad gäller diskriminering
              är det: Var god vänta, utredning pågår. Det är tyvärr där vi står
              i dag. Men jag tycker att det är fel att samtidigt säga att ingenting
              händer. Det har hänt mycket de senaste åren. Luciano Astudillo
              från Socialdemokraterna redogjorde tidigare föredömligt för vad
              s, v och mp har gjort i riksdagen och vad som är på gång. Det
              är naturligtvis fler saker på gång resten av mandatperioden. Vi
              kan inte vara nöjda med arbetet hittills, utan det finns mera
              att göra. Tyvärr finns det många enskilda fall som man kan förfära
              sig över, och fler saker måste därför göras.
            </seg>
            <seg n="8aa36ba4">
              Vi har en samlad överblick. För att vi ska nå målen, som bland
              annat vi från Miljöpartiet har om jämställdhet, funktionshinder,
              sexuell lika rätt och ett mångkulturellt samhälle måste vi arbeta
              mycket tydligare med antidiskriminering. Att bli diskriminerad,
              att bli ratad för den man är utan att det ses till ens kunskaper
              och färdigheter är något av det mest kränkande som en människa
              kan utsättas för. Därför måste vi lägga ned ett väldigt stort
              arbete på detta område.
            </seg>
            <seg n="ab6a2964">
              Som flera talare har varit inne på har Diskrimineringskommitténs
              arbete vuxit mer och mer. Enligt den lista som finns med i utskottets
              betänkande är det ganska många stora områden som ska gås igenom.
              Jag tänker bara väldigt kort nämna något av dessa och Miljöpartiets
              utgångspunkter i det arbetet.
            </seg>
            <seg n="953fc413">
              En sammanhållen diskrimineringslagstiftning tror jag kan vara
              väldigt bra. Det finns många goda skäl som talar för att vi borde
              gå åt det hållet. Samtidigt finns det en problematik, som Camilla
              Sköld Jansson från Vänstern var inne på, nämligen könsdiskriminering,
              som på något sätt är överordnad eller speciell därför att den
              tränger igenom alla andra diskrimineringsgrunder. Då bör den kanske
              vara lite speciell, och man borde ta hänsyn till det och se närmare
              på det i detta arbete.
            </seg>
            <seg n="88702bea">
              Det är viktigt att vi arbetar mot etnisk diskriminering. Där
              lägger nu också s, v och mp en rad förslag om hur vi ska fortsätta
              jobba med de frågorna, till exempel genom att registrera islamofobiska
              hatbrott. Vi vet att det varje år begås en rad islamofobiska brott,
              och till skillnad från andra hatbrott som antisemitiska och homofobiska
              brott registreras de inte. Det betyder att det inte finns någon
              relevant statistik för att följa denna utveckling. Därför kommer
              vi också att ge Säpo och rättsväsendet i uppdrag att registrera
              dessa hatbrott för att kunna få en bättre kunskap inom området.
            </seg>
            <seg n="9eab0620">
              Det kommunala bostadsbolaget MKB i Malmö har registrerat och
              förvarat i hemliga pärmar olika mindre lämpliga betygssättningar
              på personer, vilket visst strider mot lagen. Jag vet inte hur
              många som har uppmärksammat det. Det är kanske ett Sydsvenska
              Dagbladet-problem. Vi kommer nu att fastställa en etisk kod mot
              diskriminering för de kommunala bostadsbolagen. Det är viktigt
              för att motverka boendesegregationen att de kommunala bostadsbolagen
              agerar beslutsamt mot diskriminering. Därför kommer också arbetet
              i till exempel SABO om en etisk uppförandekod för de kommunala
              bostadsbolagen.
            </seg>
            <seg n="f5776908">
              Vi måste också, precis som Luciano var inne på i sitt tal, få
              en rekryteringsprocess fri från diskriminering. Man kan söka jobb
              utan att namnet avslöjas, just för att motverka detta. Samtidigt
              måste vi också ha en bättre utbildning för dem som jobbar med
              personalärenden och rekrytering, både i statliga myndigheter och
              privata företag, för att de ska lära sig mer om de frågorna. Det
              är också någonting som vi från majoriteten s, v och mp kommer
              att titta närmare på. Vi tycker att det är viktiga frågor.
            </seg>
            <seg n="3109cea5">
              Jag har ett särskilt yttrande om HBT-frågorna. De ingår också
              i Diskrimineringskommitténs arbete. Jag vill att de uppmärksammas
              än tydligare, för de växer till ett allt större problem. RFSL
              Ungdom redovisade ett arbete för ungefär ett år sedan om att läroböckerna
              är föråldrade och direkt diskriminerar HBT-personer. Där måste
              en översyn göras. Man måste se över vad det står i läroböckerna
              när det gäller HBT-området, för att vi ska slippa detta. Det är
              också ett initiativ som kommer att tas från s, v och mp.
            </seg>
            <seg n="2e0d98d8">
              Vi gör saker. Vi tar frågorna på allvar. Det är också därför
              vi har en stor utredning som ska lägga fram ett samlat förslag
              för att lagstiftningen inte ska spreta i framtiden.
            </seg>
          </u>
          <note type="speaker" n="6ae00c25">
            Anf. 142 MARIAM OSMAN SHERIFAY (s):
          </note>
          <u who="unknown" xml:id="i-81e7add0ea158fbb-7" n="ec0f2ca4">
            <seg n="2b0b3468">
              Herr talman! Även denna gång talar jag om diskriminering, om
              inte krogdiskriminering så om diskriminering i arbetslivet. Diskrimineringen
              av invandrare är systematisk och strukturell. Det är viktigt att
              vi socialdemokrater ute i kommunerna avpersonifierar ansökningar
              till tjänster inom offentlig sektor. Det är det min motion handlar
              om.
            </seg>
            <seg n="abe2526a">
              Jag ser här en möjlighet som vi kan utnyttja, som ett redskap
              i kampen mot den strukturella diskriminering som drabbar många
              invandrare.
            </seg>
            <seg n="f47729ba">
              Herr talman! Man ska inte behöva tvingas byta namn eller hårfärg
              eller be till samma gud för att få ett arbete i vårt samhälle.
              För mig återstår bara att byta hudfärg.
            </seg>
            <seg n="39b3770e">
              Herr talman! Arbete är den viktigaste nyckeln till integration.
              Min motion handlar just om detta.
            </seg>
            <seg n="ec9d68fd">
              Jag vill säga till Folkpartiet att jag är glad att ni har inspirerats,
              även om jag inte gillar er populism, speciellt efter det att jag
              och min grupp har blivit anklagade för fuskarmentalitet och att
              inte vilja mer med våra liv än att glo på TV och äta halalkött.
              Jag är ändå en smula förvånad och glad över att kunna inspirera
              Folkpartiet.
            </seg>
          </u>
          <note type="speaker" n="a86be752">
            Anf. 143 MAURICIO ROJAS (fp):
          </note>
          <u who="mauricio_rojas_b80f08" xml:id="i-a31226bbb0676225-3" n="06c3b321">
            <seg n="a7ef2aca">
              Herr talman! Liberaler har alltid varit ledande i kampen mot
              diskriminering. Så har det varit vad gäller kvinnornas kamp för
              jämställdhet och rätten till jämlikhet för personer som behandlas
              annorlunda på grund av sin sexuella läggning. Så är det också
              angående etnisk diskriminering. Den nuvarande lagstiftningen mot
              etnisk diskriminering i arbetslivet infördes 1994 och förbättrades
              1999 med stöd från Folkpartiet. Lagen från 1999 var ett stort
              steg framåt mot en effektivare och mer rättssäker lagstiftning
              mot diskriminering. Trots dessa och andra framsteg är läget långt
              ifrån tillfredsställande.
            </seg>
            <seg n="cf08c5ee">
              Mycket tyder på att det i dag pågår en omfattande bortsortering
              av människor med främmande ursprung på vår arbetsmarknad. Det
              handlar inte bara om människor som utseendemässigt, kulturellt
              eller på något annat sätt avviker från den svenska normen. Enligt
              många vittnesmål räcker det ofta med minsta tecken på att inte
              vara etnisk svensk för att inte ha en chans att bli kallad till
              anställningsintervju. Detta är djupt destruktivt och kan inte
              längre tolereras. Därför är det nödvändigt att skapa en kunskapsbaserad
              anställningsprocedur som grundas på meriter och inte på kön eller
              etnisk bakgrund.
            </seg>
            <seg n="832871b2">
              Diskriminering finns emellertid inte bara i attityderna. Det
              finns också i de system eller strukturer som försvårar för vissa
              grupper att göra sig gällande på arbetsmarknaden och i samhället
              i övrigt. Diskrimineringen återspeglas inte minst i de skatter
              och regler som hindrar att alltfler arbeten skapas. Därför är
              Folkpartiets allmänna politik för ett mer företagsamt och arbetsamt
              Sverige i grunden en antidiskrimineringspolitik.
            </seg>
            <seg n="c8f21316">
              En av de mest uppenbart diskriminerande reglerna på arbetsmarknaden
              är lagen om anställningsskydd, Las, och den turordningsprincip
              som aktualiseras vid personalnedskärning. Det är ett välkänt faktum
              att invandrade personer vid avskedande förlorar sina anställningar
              i mycket större omfattning än personer födda i Sverige. Orsakerna
              till detta har kartlagts av Catharina Calleman i en studie från
              2003 som heter Invandrarna, skyddet för anställningen och diskrimineringslagstiftningen
              .
            </seg>
            <seg n="a22c4208">
              Vad gäller personer med tillsvidareanställning har ingen attitydmässig
              diskriminering kunnat beläggas i detta sammanhang. Däremot är
              det klart att Las spelar en avgörande roll för att förklara de
              utlandsföddas utsatthet. Detta gäller särskilt då principen om
              sist in först ut verkar med full kraft. De diskriminerande effekter
              som Las medför slår mot en mycket utsatt grupp i vårt samhälle.
              Detta var knappast lagens syfte och är fullständigt oacceptabelt.
            </seg>
            <seg n="4d64966c">
              Herr talman! Frågan om kvotering och annan så kallad positiv
              särbehandling kommer ofta upp i debatten om etnisk diskriminering.
              Det argumenteras att det är ett sätt att kompensera de drabbade
              för den negativa särbehandling som förekommer i dagens Sverige.
              Frågan är dock om en omvänd form av diskriminering eller särbehandling
              är det effektiva botemedlet eller om det inte snarare leder till
              en samhällsutveckling som definitivt fjärmar oss från ett samhälle
              som bygger på individers lika värde och likabehandling.
            </seg>
            <seg n="8fa5741b">
              Vi liberaler föredrar att bekämpa diskriminering och grupptänkande
              i sig i stället för att skapa nya former av diskriminering och
              ett ännu hårdare grupptänkande. Vi fortsätter att tro på de idéer
              som stora medborgarrättskämpar som Martin Luther King förespråkade,
              att varje individ ska bedömas som individ på grund av sina färdigheter
              och talanger, inte för att man tillhör en grupp eller har viss
              hudfärg, religion eller visst ursprung. Den drömmen kommer vi
              att fortsätta att kämpa för.
            </seg>
            <seg n="bf0e3f29">
              Herr talman! Det är dags för en kraftfull liberal offensiv mot
              diskrimineringen. Fem områden bör prioriteras för att effektivt
              kunna bekämpa diskrimineringen. Vi måste, som många påpekat här,
              få en samlad lagstiftning mot diskriminering och samla de olika
              ombudsmännen som finns på området. Vi måste på allvar överväga
              att på bred front införa avidentifiering av jobbansökningar. Det
              gäller inte bara inom den offentliga sektorn, inte bara inom några
              kommuner, inte bara på försök, utan också inom det privata näringslivet.
              Vi har sagt att vi diskuterar att dra en gräns vid kanske 50 anställda,
              men vi vill att både offentliga och privata arbetsgivare mycket
              snart får krav på att avidentifiera jobbansökningar. Arbetet för
              detta är redan gjort. Det finns färdiga lagförslag i länder som
              Frankrike, och med lite ansträngning och kanske genom en del översättningar
              skulle vi kunna få rätt så bra förslag.
            </seg>
            <seg n="8a0db3aa">
              Det tredje området är att det ska kosta att diskriminera. Vi
              överväger nu de påföljder som måste införas så att varje gång
              som diskriminering kan bevisas ska det kosta så mycket att det
              är avskräckande för andra.
            </seg>
            <seg n="6a456ca2">
              Vi tycker också att lagen om anställningstrygghet bör reformeras.
              Det är inte bra att ha en lag som systematiskt diskriminerar.
              Vi tror att vi i lagen om anställningstrygghet måste föra in mycket
              mer om individens kompetens som avgörande för att behålla jobbet.
              Det är ett arbete som vi måste driva vidare och diskutera. Och
              jag förvånas mycket över de nästan rabiata reaktioner som uppstår
              bara man nämner detta; då är man arbetarfientlig. Man borde vara
              beredd att diskutera varenda lag, varenda sak som diskriminerar
              människor, men det är man inte.
            </seg>
            <seg n="1600ca1b">
              Givetvis vill vi också ta bort diskrimineringsmålen från Arbetsdomstolen.
              Vi vill egentligen avskaffa Arbetsdomstolen. Rättvisan ska inte
              vara korporativt påverkad. Det är en grundprincip i alla västerländska
              samhällen, som vi dock tyvärr inte följer.
            </seg>
            <seg n="30d72ebd">
              Herr talman! Folkpartiets förslag är tuffa och ställer krav på
              alla, inte minst på arbetsmarknadens parter, att göra vad de kan
              för att inleda en offensiv mot diskrimineringen. Det är dags för
              privat näringsliv, offentlig sektor och fackföreningar att göra
              så mycket de kan. Människorna som diskrimineras kan inte vänta
              mer, och var och en måste anstränga sig. På så sätt kan vi vinna
              det här slaget.
            </seg>
          </u>
          <note type="speaker" n="53c539f5">
            Anf. 144 LUCIANO ASTUDILLO (s) replik:
          </note>
          <u who="unknown" xml:id="i-82b30eab8aad983c-0" n="ec0f2ca4">
            <seg n="0f914470">
              Herr talman! Jag har två frågor. Den första handlar om ett uttalande
              som Rojas, som är ledande inom Folkpartiet i frågor om integrationspolitik,
              gjort. Han lär ha sagt: De har fått en fuskarmentalitet. Man får
              sitt bidrag, tittar på tv och köper halalkött. Tror Rojas att
              detta förbättrar eller undergräver ställningen för invandrare
              på arbetsmarknaden?
            </seg>
            <seg n="0811428b">
              Den andra frågan rör förslaget om turordningsreglerna. Allt det
              andra är väldigt bra, och det är inspirerat av den politik som
              förs. Det ska kosta att diskriminera. Det tittar vi på i utredningen.
              Avidentifiering av jobbansökningar kör vi i gång med nu. Samordningen
              tycker vi principiellt är väldigt positiv.
            </seg>
            <seg n="229433d1">
              Men sedan har vi detta med turordningsreglerna. När partihövdingen
              för Moderaterna lovar att han inte ska röra Las tar Folkpartiet
              och Rojas vid och säger att vi ska avskaffa turordningsreglerna
              för att de är diskriminerande. Jag tycker att det är mycket allvarligt
              att han använder invandrarna för att luckra upp anställningstryggheten
              för alla anställa, oavsett bakgrund. Det är en oerhört allvarlig
              sak. Dessutom vet vi, och det erkänner också Rojas, att det förekommer
              diskriminering. Ett av problemen kring diskriminering är just
              att där finns ett enormt godtycke.
            </seg>
            <seg n="a71de1ae">
              Det finns forskning som visar att vid alla avsteg som gjorts
              från till exempel turordningsreglerna har invandrare som grupp
              särbehandlats negativt. Lagen som sådan ser ingen etnicitet däremot
              sker detta när arbetsgivaren själv har makten. Det vill Rojas
              alltså göra till ett generellt problem, trots att vi skrivit under
              konventionen som säger att det ska finnas giltigt skäl. Det är
              ILO-konvention 158, artikel 4 om giltigt skäl för uppsägning och
              artikel 8 om rätten att få sin uppsägning prövad.
            </seg>
          </u>
          <note n="b9e1f739">
            Anf. 145 FÖRSTE VICE TALMANNEN:
          </note>
          <u who="unknown" xml:id="i-fa493251bbdeeb01-0" n="ec0f2ca4">
            <seg n="925e80ae">
              Får jag vänligen be er respektera talartiden. Replikerna är två
              minuter.
            </seg>
          </u>
          <note type="speaker" n="b9b41724">
            Anf. 146 MAURICIO ROJAS (fp) replik:
          </note>
          <u who="mauricio_rojas_b80f08" xml:id="i-a31226bbb0676225-4" n="06c3b321">
            <seg n="60f012a5">
              Herr talman! De olika citaten ska vi återkomma till. Pressombudsmannen
              uttalar sig om en artikel som är anmäld. Du får vänta lite, Luciano
              Astudillo, tills det blir gjort.
            </seg>
            <seg n="8da92620">
              När det gäller lagen om anställningstrygghet finns det vad jag
              vet bara en studie om detta. Du kan gärna citera de andra. Jag
              har citerat den studie som gjordes 2003 och som påvisar att den
              här lagen, framför allt när man applicerar principen om sist in
              först ut rakt av, har diskriminerande effekt. Och det är ju inte
              så konstigt, eftersom det är tänkt så. Sist in först ut. Och vem
              kommer sist in, Luciano Astudillo, och vem åker först ut?
            </seg>
            <seg n="8b92e188">
              Varför får vi vid varje lågkonjunktur något som kan kallas etnisk
              rensning av vår arbetsmarknad? Tror du att det är slumpmässigt?
              Den studien kunde inte påvisa någon som helst attitydmässig diskriminering.
              Allt berodde på lagen om anställningstrygghet. Är du inte bekymrad
              över att det finns sådana belägg? Är du inte beredd att titta
              på det? Är du inte ens beredd att överväga att så kan vara fallet
              och att det finns en logik bakom detta? Kan du inte tänka dig
              att det kanske vore bra att modifiera detta, men inte för att
              skapa godtycke jag vill inte skapa godtycke. Kompetens och meriter
              är inte godtyckliga. De är hårda, solida och rättvisa.
            </seg>
            <seg n="fb6fb791">
              Varför vill du inte ens överväga detta? Jo, vi vet varför. Vi
              vet vilket parti du tillhör, och därför är det inget konstigt
              med att du blir upprörd så fort man nämner detta.
            </seg>
          </u>
          <note type="speaker" n="7e84c580">
            Anf. 147 LUCIANO ASTUDILLO (s) replik:
          </note>
          <u who="unknown" xml:id="i-81e7add0ea158fbb-8" n="ec0f2ca4">
            <seg n="273c0866">
              Herr talman! Det där citatet får vi väl återkomma till. Det ska
              bli spännande att höra det inspelat och då också få höra vilken
              del Rojas inte sagt om det är den om fuskarmentalitet eller den
              om att man lever på sitt bidrag och tittar på tv, eller vad det
              är han egentligen sagt. Jag tycker att det är oerhört allvarligt,
              och jag tror att det rejält undergräver ställningen för invandrare
              generellt på arbetsmarknaden när ledande företrädare uttrycker
              sig så om människor.
            </seg>
            <seg n="ac75035a">
              Anställningstryggheten i Las är de facto neutral eftersom den
              inte rör grupper som sådana. Ju mer godtycke du öppnar upp för
              i lagstiftningen, desto mer makt ger du till arbetsgivaren. Vi
              delar den uppfattningen och ser problemet.
            </seg>
            <seg n="e7d3be9e">
              När arbetsgivaren har fått ett inflytande över vilka som ska
              förhandlas bort är det oftast invandrare, kvinnor och andra som
              har en svag position på arbetsmarknaden som sorteras bort. Det
              finns också studier som bekräftar det. Det är för övrigt en effekt
              av avsteget från turordningsreglerna för småföretag.
            </seg>
            <seg n="ba12fb18">
              Det som är oerhört allvarligt är att det de facto kommer att
              leda till mer godtycke och mer diskriminering. Rojas vill inte
              ta in det utan har en nyliberal agenda som går före att ge människor
              en trygg anställning oavsett bakgrund. Det är oroväckande.
            </seg>
            <seg n="b6f022fd">
              Sedan kan han citera Martin Luther King och andra stora tänkare.
              Men det är oerhört allvarligt. Det räcker inte med den fina retoriken
              och att sedan konkret föreslå saker som faktiskt är ett rejält
              hot mot alla vanliga människor som går till jobbet och vill känna
              trygghet i sin anställning.
            </seg>
          </u>
          <note type="speaker" n="f00dcceb">
            Anf. 148 MAURICIO ROJAS (fp) replik:
          </note>
          <u who="mauricio_rojas_b80f08" xml:id="i-a31226bbb0676225-5" n="06c3b321">
            <seg n="30227401">
              Herr talman! Om du kallar de mycket stora ingrepp som jag har
              föreslagit för anställningsproceduren för nyliberala, Astudillo,
              vet du inte ett jota om vad nyliberal är. Hitta ett enda förslag
              av dem jag har föreslagit och säg att det är nyliberalt! Då kan
              vi diskutera vad du förstår som nyliberalt, för nyliberalt är
              någonting annat.
            </seg>
            <seg n="ce7e1746">
              Lagen om anställningstrygghet har påvisade effekter som inte
              är neutrala. Jag bad dig, Luciano, att redovisa den forskning
              som du åberopar om detta. Glömde du att säga det? Du har studierna
              där, men du nämner dem inte. Det är synd. Det vore bra för protokollet
              om du gör det. De finns inte.
            </seg>
            <seg n="cd5c51cd">
              Lagen om anställningstrygghet har inte studerats i det här perspektivet
              tidigare. Det borde du veta. Men du är inte intresserad av detta.
              Du är intresserad av att inte förändra något, även om det slår
              mot invandrade personer och även om det har diskriminerande effekter.
            </seg>
            <seg n="21247494">
              Jag vill att det privata näringslivet, fackföreningar, staten
              och individer, alla, ska anstränga sig och göra något. Du vill
              att alla andra ska göra det. Men när det kommer till fackföreningarna
              är det förbjudet att ens tala om detta. Det går inte ens att överväga
              att det finns diskriminering.
            </seg>
            <seg n="ee77e639">
              Detta är intressepolitik, Luciano Astudillo. Vilka intressen
              det är du försvarar är helt uppenbart. Du är inte ens beredd att
              tänka att det kan finnas en sådan diskriminering. Det är riktigt
              allvarligt. Vem försvarar du? Vem drabbas av det? Du vet vilka.
              Men det spelar ingen roll för dig.
            </seg>
            <seg n="a06712a8">
              Det spelade heller inte någon roll att rösta mot de apatiska
              barnen för bara någon timme sedan. Ja, det gjorde också du! Du
              röstade mot de apatiska barnen.
            </seg>
          </u>
          <note type="speaker" n="ba595888">
            Anf. 149 MARIAM OSMAN SHERIFAY (s) replik:
          </note>
          <u who="unknown" xml:id="i-81e7add0ea158fbb-9" n="ec0f2ca4">
            <seg n="8de4b648">
              Herr talman! Som socialdemokrat värnar jag om Las. Jag förstår
              inte riktigt vart du till komma, Mauricio. Varför vill Folkpartiet
              förstöra denna lag? Jag förstår mig inte på dig, Mauricio. Ena
              dagen hånar du invandrarna. Du vill avvisa dem. Andra dagen angriper
              du Las.
            </seg>
            <seg n="6626a9b1">
              Varför vill du söndra vårt samhälle och ställa grupper mot varandra?
              Det viktiga för politikens trovärdighet är kampen mot den strukturella
              diskrimineringen som nyckeln till integration. Ingen populism
              mer här, tack! Det vill vi inte ha.
            </seg>
            <seg n="9a76cad7">
              Jag vill säga följande till dig, Mauricio. Du och din politik
              har genomskådats av många. Den lockar enbart dem som varken vill
              ha dig eller mig i detta samhälle.
            </seg>
            <seg n="05944a26">
              Jag vet inte när du kommer att förstå att din politik så småningom
              kommer att slå mot dig och dina barn och även mot mig och mina
              barn och alla andras barn.
            </seg>
          </u>
          <note type="speaker" n="02284cbc">
            Anf. 150 MAURICIO ROJAS (fp) replik:
          </note>
          <u who="mauricio_rojas_b80f08" xml:id="i-a31226bbb0676225-6" n="06c3b321">
            <seg n="bcaeb1e2">
              Herr talman! Jag förstår, Mariam, Luciano och många andra, att
              mina idéer och vår politik upprör er. Det är riktigt. Det är sant.
            </seg>
            <seg n="e6fe0eb0">
              Ni kommer att förlora makten inom drygt ett år. Vi kommer att
              göra allt det som ni inte har gjort. Vi kommer att bekämpa diskriminering
              på riktigt.
            </seg>
            <seg n="a5c87a54">
              Vi kommer att öppna vägen till arbete som ni har stängt. Och
              den väg till bidragsberoende och elände som ni har förvaltat i
              nästan 30 år kommer vi att stänga. Ni kan vara upprörda. Vi är
              också upprörda.
            </seg>
            <seg n="a8f8627e">
              Jag vet varför jag gör detta. Jag vet att den här politiken är
              det mest destruktiva som finns för invandrade personer men också
              för svenska personer.
            </seg>
            <seg n="1fb0eeea">
              Du förstår inte vad det är för problem med Las. Har du försökt
              att förstå, Mariam Osman Sherifay? Har du läst den forskning som
              finns? Har du intresserat dig? Berätta då!
            </seg>
            <seg n="8b18b74c">
              Vilka invändningar har du mot de studier som är gjorda som visar
              att det har diskriminerande effekter? Har du bättre statistik?
              Har du gjort egen forskning? Det vore intressant att veta.
            </seg>
            <seg n="4f8fbc07">
              Jag vill inte avvisa invandrare. Det jag har föreslagit gäller
              kriminella, de som begår grova brott och upprepade brott och är
              utländska medborgare. Dessa människor har förlorat sin rätt att
              finnas här.
            </seg>
            <seg n="34122a52">
              Det förstår de flesta svenskar. De kallar inte det för främlingsfientligt
              eller något annat. Det är förnuftigt. Det skyddar oss mot dem
              som kan sabba för dig, för mig och för alla andra.
            </seg>
            <seg n="0501ff68">
              Det är oerhört viktigt att dra tydliga gränser. Det gör jag,
              och det kommer vi också att göra när vi kommer till makten.
            </seg>
          </u>
          <note type="speaker" n="af609729">
            Anf. 151 MARIAM OSMAN SHERIFAY (s) replik:
          </note>
          <u who="unknown" xml:id="i-81e7add0ea158fbb-10" n="ec0f2ca4">
            <seg n="8118d385">
              Herr talman! Till och med Reinfeldt har lovat att inte röra Las.
              Moderaterna är en del av alliansen. Har ni talat ihop er?
            </seg>
            <seg n="8610d9f1">
              Jag förstår mig inte på vad du säger. Jag har jobbat fackligt.
              Jag har råkat vara en av dem som var drabbade av Las. Men det
              var inte min tur att gå. Det var en svenska som fick gå.
            </seg>
            <seg n="185dbf70">
              Vad har du för erfarenheter egentligen? Återigen beskyller du
              oss socialdemokrater. Du gör det lätt för dig, Mauricio. Du är
              inte trovärdig.
            </seg>
            <seg n="951465b7">
              Alla har genomskådat dig. De människor som du står här och säger
              dig representera har genomskådat dig. Det är synd om oss den dagen
              ni kommer till makten, med de idéer som du har.
            </seg>
            <seg n="28890670">
              Jag förstår inte riktigt. Hur länge kommer du att försöka att
              fiska röster? Vad är det du vill egentligen? Det du har gjort
              i Moderaterna tänker du göra i Folkpartiet. Vilket blir nästa
              parti för dig, Mauricio?
            </seg>
          </u>
          <note type="speaker" n="9c00a42e">
            Anf. 152 MAURICIO ROJAS (fp) replik:
          </note>
          <u who="mauricio_rojas_b80f08" xml:id="i-a31226bbb0676225-7" n="06c3b321">
            <seg n="69dff4e0">
              Herr talman! Det jag, andra folkpartister och alliansen vill
              göra är att rätta till det elände som ni har skapat, Mariam. Det
              är det utanförskap som ni har skapat med era regler, er politik
              och egentligen er brist på politik.
            </seg>
            <seg n="35c789ff">
              Läget i Sverige är inte bra. Det borde du veta, och det borde
              du förstå. Det behövs nya idéer och nya krafter.
            </seg>
            <seg n="a250632d">
              Vi är de nya idéerna och de nya krafterna. Ni är de förbrukade
              idéerna och de förbrukade krafterna. Vi kommer att göra det mycket
              bättre.
            </seg>
            <seg n="d32aa4cf">
              Har du läst Catharina Callemans studie Invandrarna, skyddet för
              anställningen och diskrimineringslagstiftningen , Mariam? Det
              har du inte gjort.
            </seg>
            <seg n="4c54d82e">
              Hade du gjort det, då hade du inte stått där och sagt: Jag begriper
              inte. Du har en skyldighet att begripa de här sakerna, Mariam.
              De är studerade, de är redogjorda för och de finns att läsa. Jag
              kan skicka det här dokumentet per mejl i morgon och redan i dag
              om du vill och om du vill begripa.
            </seg>
            <seg n="bc454f1d">
              Men du vill inte begripa. Du vill vara upprörd. Varför är du
              upprörd? Du är upprörd för att jag påvisar att en lag diskriminerar.
              Det är inte rättvist att varje lågkonjunktur slår mot invandrade
              personer mycket mer än mot alla andra.
            </seg>
            <seg n="ce398ee8">
              Du är upprörd. Man borde vara upprörd för att en redan utsatt
              grupp blir ännu mer utsatt. Om man är solidarisk borde man vara
              beredd att ändra på allt det som slår mot de svaga. Men ni är
              inte solidariska mot de svaga. Ni är solidariska mot rätt så mäktiga
              grupper. Det är en helt annat sak.
            </seg>
          </u>
          <note type="speaker" n="c2efcd30">
            Anf. 153 ULF HOLM (mp) replik:
          </note>
          <u who="ulf_holm_0fcd2f" xml:id="i-4cbecf7283eba6cb-14" n="d4516d42">
            <seg n="bf14b1e5">
              Herr talman! Ärendet handlar om diskriminering, och många av
              talarna var inne på att vi ska ha en ökad förståelse. Därför är
              jag lite förvånad över de väldigt hårda orden här i kammaren i
              detta ärende. Jag tror att Mauricio ska lugna ned sig lite.
            </seg>
            <seg n="e48b3ad1">
              Jag lyssnar på vad du säger, men jag tycker att det är onödigt
              att ta till så hårda ord i en så här viktig debatt. Det förlorar
              trovärdighet. Tack vare dina hårda ord och din politik tror jag
              att Miljöpartiet kommer att få ökad makt. Jag tror att s, v och
              mp kommer att fortsätta efter nästa val. Men det kan vi diskutera
              efter valdagen.
            </seg>
            <seg n="1dc7b900">
              Min fråga gällde diskussionen om Las, där jag blev lite förundrad.
              Vårt parti var för några år sedan med om att göra den förändringen
              att små företag kan undanta två personer. Man skulle titta på
              bland annat kompetensen hos anställda betydligt mer än med de
              regler som finns i dag. Menar du och Folkpartiet nu att Las ska
              avskaffas helt? Eller vilken sorts förändringar är det som Folkpartiet
              nu för fram här?
            </seg>
          </u>
          <note type="speaker" n="619c89c2">
            Anf. 154 MAURICIO ROJAS (fp) replik:
          </note>
          <u who="mauricio_rojas_b80f08" xml:id="i-a31226bbb0676225-8" n="06c3b321">
            <seg n="1413d0e4">
              Herr talman! Ja, tonläget är högt i vissa frågor, inte minst
              när någon tidigare har sagt att vi appellerar till de främlingsfientliga.
              Då blir tonläget så högt, Ulf. Det var inte du som gjorde det.
              Det är andra som alltid säger så, men de vill inte diskutera.
              Då blir tonläget så högt.
            </seg>
            <seg n="8070b6cc">
              Vi gjorde tillsammans en förändring av Las som gav en möjlighet
              att undanta två personer. När man har studerat effekterna av förändringen
              tyder allt på att den gynnar till exempel invandrade personer.
              Hur ska man prioritera kompetens? Det är det man ska göra. Vi
              har inte föreslagit någonting annat. Det är mycket vidare än så.
              Vi diskuterar en förändring om det finns studier som visar att
              grundprincipen om sist in först ut slår mot vissa grupper som
              redan är utsatta. Det är inte så svårt att begripa, men några
              har svårt att begripa det. Det är tänkt så: sist in först ut.
            </seg>
            <seg n="8f1ad61e">
              Jag skulle kunna säga så här till dig, Ulf: Varje lågkonjunktur
              slår utomordentligt hårt mot dessa grupper som vi vill värna om,
              och det finns forskning som säger att Las har en del av skulden
              till det här problemet. Hur reagerar du då? Vad är din naturliga
              reaktion? Jag tror att du reagerar genom att säga så här: Vi undersöker
              det vidare. Vi tittar på hur vi kan förändra detta och hur vi
              kan göra det bättre. Det är inte för att skapa godtycklighet utan
              för att motarbeta en orättvisa. Men så reagerar inte vissa. Jag
              vet att du inte står på den sidan, och därför förväntar jag mig
              en annan reaktion.
            </seg>
          </u>
          <note type="speaker" n="dac42126">
            Anf. 155 ULF HOLM (mp) replik:
          </note>
          <u who="ulf_holm_0fcd2f" xml:id="i-4cbecf7283eba6cb-15" n="d4516d42">
            <seg n="b2191312">
              Herr talman! Bara för att vissa har ett högt tonläge i debatten
              måste man inte följa efter och spä på tonläget ännu mer. Jag tror
              att det är viktigt att vi tydliggör det, vi ledamöter som sitter
              och lyssnar, att vi inte tycker att det är lämpligt att hetsa
              upp sig så mycket. Jag tror att budskapet kan gå fram i alla fall.
            </seg>
            <seg n="de289334">
              Jag står bakom den förändring vi gjorde. Jag ser ingen anledning
              till att vi ska riva upp beslutet att småföretag ska kunna undanta
              två personer. Men jag måste uttrycka viss förvåning över att Folkpartiet
              nu vill gå vidare.
            </seg>
            <seg n="92e07870">
              Jag vill fortfarande fråga: Hur vill ni gå vidare? Det är det
              som är det intressanta. Du nekar inte till att du vill avskaffa
              hela Las, och det ser jag som fullständigt främmande. Det är absolut
              ingenting som jag stöder. Jag är inte beredd att gå längre än
              vad vi har gjort i dag. Jag tycker att vi har gjort en god avvägning
              mellan små och stora företag i den lagstiftning som finns i dag,
              och jag vill inte gå vidare. Vi lär väl återkomma inom kort i
              debatten om arbetsmarknadsutskottets betänkande om just Las och
              de reglerna.
            </seg>
            <seg n="6f0ad40d">
              Jag måste uttrycka en viss förvåning. Jag tror att ni bör titta
              över ert förslag en gång till, om det inte finns annan lagstiftning
              att tillgå för att uppnå samma syfte som jag tror att du är ute
              efter, Mauricio, än att gå in och förstöra Las.
            </seg>
          </u>
          <note type="speaker" n="0c46e098">
            Anf. 156 MAURICIO ROJAS (fp) replik:
          </note>
          <u who="mauricio_rojas_b80f08" xml:id="i-a31226bbb0676225-9" n="06c3b321">
            <seg n="3c3bf4cd">
              Herr talman! Jag tror att Las måste reformeras, inte tas bort.
              Principen om sist in först ut måste bytas ut mot något annat,
              så att det inte blir godtyckligt, så att det inte är arbetsgivaren
              som bestämmer hur som helst, men så att det inte drabbar en grupp
              som redan är utsatt. Det är utgångspunkten i detta.
            </seg>
            <seg n="69552d19">
              Om det skulle vara så att det här drabbade till exempel invandrade
              personer, skulle du då inte vara beredd att tänka på saken? Eller
              är det stopp där, oavsett konsekvenserna, oavsett forskningen,
              även om det är orimligt och även om det är orättvist? Säger du
              stopp där och att du inte är beredd? Varför det? Jag förstår att
              de andra inte är beredda, därför att socialdemokratin är väldigt
              beroende av vissa intressen. Men varför skulle Miljöpartiet inte
              vara berett att pröva tanken? Vi vill pröva tanken. Vi vill se
              om det finns bättre sätt att skapa en anställningstrygghet som
              inte drabbar vissa utsatta grupper. Det är inte en så konstig
              tanke.
            </seg>
            <seg n="76037b87">
              Att det blir hetsigt, Ulf, kanske beror på att det finns en karaktärsskillnad.
              Det är mycket möjligt. Det kanske går till så i andra parlament
              och i andra länder och kulturer. Det är mycket möjligt. Samtidigt
              är det så att jag och andra som debatterar med mig är så direkt
              berörda av detta att vi tar det personligt. Det här är personligt,
              Ulf. Då blir det så. Jag ber om ursäkt för detta, men det kommer
              att upprepas det kan du vara säker på för det här är djupt personligt.
            </seg>
          </u>
          <note type="speaker" n="347f6337">
            Anf. 157 LUCIANO ASTUDILLO (s):
          </note>
          <u who="unknown" xml:id="i-81e7add0ea158fbb-11" n="ec0f2ca4">
            <seg n="7d8f5e9d">
              Herr talman! Jag har varit upprörd. Jag har tyckt att Folkpartiet
              har varit positivt i de här frågorna fram till någon gång i december
              när deras talesman, Mauricio Rojas, uttalade sig om invandrare
              på det sätt han gjorde: De har en fuskarmentalitet, lever på bidrag,
              tittar på tv och käkar halalkött. Jag tror att det undergräver
              invandrares ställning på arbetsmarknaden generellt. Det är ett
              oerhört allvarligt uttalande, och jag hoppas att Rojas tar tillbaka
              det någon gång.
            </seg>
            <seg n="4c042a23">
              Så till det viktiga med Las. Reinfeldt, som aspirerar på att
              bli statsminister, har varit ute och lovat att inte röra Las.
              Här har vi den som aspirerar på att bli integrationsminister,
              som lovar att avskaffa turordningsreglerna. Det är ett viktigt
              besked till alla ute i Sverige. Det är ett oerhört viktigt besked
              som ges här.
            </seg>
            <seg n="bbed8243">
              Redan i dag vet vi till exempel att undantaget för småföretag
              har skadat vissa grupper. Din partiledare var nu senast ute med
              TCO och sade att vi måste stärka skyddet för gravida kvinnor.
              Jag undrar varför. Allt sådant här ökar godtycket. Allt detta
              leder till ökad diskriminering. Det finns studier på detta, och
              jag ska skicka dem till Rojas efter den här debatten.
            </seg>
            <seg n="cab19ef1">
              Varför blir jag upprörd? Jo, detta är en klassisk maktfråga.
              Rojas står för att ge näringslivet och arbetsgivarna mer makt.
              Jag står på löntagarnas sida, på de utsattas sida, i den här frågan.
              Det är inga nya idéer du föreslår här, Rojas, utan mycket gamla.
              De är så gamla att folk har glömt dem. De är 100 år gamla. Så
              var det i Sverige förr, att arbetsgivarna kunde välja vem de anställde.
              Det gav väldigt mycket godtycke och diskriminering.
            </seg>
          </u>
          <note type="speaker" n="4373093e">
            Anf. 158 MAURICIO ROJAS (fp):
          </note>
          <u who="mauricio_rojas_b80f08" xml:id="i-a31226bbb0676225-10" n="06c3b321">
            <seg n="ad18e86a">
              Herr talman! Luciano Astudillo begärde ordet för att fortsätta
              att sprida lögner.
            </seg>
            <seg n="39618bdc">
              Det pågår nu, som du mycket väl vet, en utredning hos Pressombudsmannen
              om just den artikel du citerar ur. Du borde kunna vänta till dess
              att Pressombudsmannen uttalar sig. Det är det minsta man borde
              göra, men det gör du inte. Det är egentligen ditt problem, faktiskt.
            </seg>
            <seg n="dddfe883">
              Sedan, Luciano: Om den här lagen, som ska skapa rättvisa och
              trygga anställningar, skulle slå mot invandrade personer som redan
              är så utsatta undrar jag varför du inte ens är beredd att tänka
              på hur det kan göras bättre? Hur kan du vara så förblindad av
              vissa intressegrupper att du inte ens kan tänka på det?
            </seg>
            <seg n="bf3ad286">
              Du säger nu: Jag ska skicka de där studierna. Det finns inte
              sådana studier. Det finns bara dina ord. Lagen om anställningstrygghet
              vad gäller diskriminering har inte studerats tidigare. Jag vill
              inte ha godtycklighet. Jag vill ha rättvisa principer. Och rättvisa
              principer är inte de som slår mot en redan utsatt grupp, den grupp,
              Luciano Astudillo, som du borde tänka på lite mer. Men jag vet
              att det är andra som har en viss makt i det parti som du representerar,
              och därför förstår jag att du säger vad du säger.
            </seg>
          </u>
          <note n="33fbdcd9">
            Överläggningen var härmed avslutad.
          </note>
          <note n="8949c4a0">
            11 § Herrelösa fastigheter samt ansvar för konkurskostnader
          </note>
          <note n="995aacde">
            Föredrogs
          </note>
          <note type="speaker" n="c9864b9d">
            Anf. 159 RAGNWI MARCELIND (kd):
          </note>
          <u who="ragnwi_marcelind_6c3d71" xml:id="i-be09f201973d854c-0" n="cc9fc3f9" next="i-239eff81e67edbd1-0">
            <seg n="e3ca345d">
              Herr talman! Kristdemokraterna står bakom alla sina reservationer,
              men för tids vinning yrkar jag bifall till reservation 1.
            </seg>
            <seg n="0f386bc8">
              I det här betänkandet behandlar vi en proposition som jämställdhetsminister
              Jens Orback kallar Herrelösa fastigheter . Att beteckningen herrelös
              används för fastigheter som ägs av upplösta juridiska personer
              motiveras med att dessa har kommit att kallas just så. Denna manliga
              beteckning för fastighetsägare är föråldrad, inte minst utifrån
              dagens faktiska ägandeförhållanden, men den är också ett i raden
              av språkliga och begreppsliga hinder för jämställdhetsarbetet.
            </seg>
            <seg n="2213cf4f">
              Tillåt mig, herr talman, att citera ur en annons för att belysa
              tillfällen då jag kan förstå varför man använder benämningen herrelös:
            </seg>
            <seg n="b425e63d">
              Här i Ubbhult har vi de senaste 5 åren sjungit i kör. En kör
              som numera heter Herrelösa, detta p.g.a. bristen på män.
            </seg>
            <seg n="e38519d8">
              En kör av damer med namnet herrelösa kan man ju förstå, men att
              konsekvent kalla ägarlösa fastigheter för herrelösa och honom
              eller han tycker jag är märkligt.
            </seg>
            <seg n="e84414f7">
              Jag anser att statsmakterna ska bidra till ett förändrat språkbruk,
              i synnerhet som begreppet herrelösa i propositionen används 63
              gånger och åtföljs av upprepade referenser till fastighetsägare
              som han eller honom. Kristdemokraterna anser därför att regeringen,
              såväl i propositioner som i andra sammanhang, ska verka för att
              uttrycket herrelösa fastigheter ersätts av ett genusneutralt begrepp.
            </seg>
            <seg n="c68c48de">
              Jag måste erkänna att jag är lite förvånad över att inget annat
              parti har stött vår reservation. Att vi kristdemokrater skulle
              vara ensamma om att ha denna uppfattning där vi vill förändra
              gammalt språkbruk till modern tid där kvinnan faktiskt i lika
              hög grad som mannen är ägare av fastigheter är egentligen sensationellt.
              Inte ens de annars så högljudda så kallade feministpartierna,
              Vänsterpartiet och Miljöpartiet, har reagerat.
            </seg>
            <seg n="77774908">
              Men vad säger Gudrun Schyman och det nya partiet Fi och sossenätverket
              Feministas, som enligt Marita Ulvskog riktar sig till alla som
              ser hur maktordningen i samhället ser ut och vill ändra på det?
              I dag borde både Feministas och Fi hurra över att vi kristdemokrater
              driver denna fråga.
            </seg>
            <seg n="92807743">
              Herr talman! Herrelösa fastigheter, omkring 1 000 fastigheter,
              medför runtom i landet betydande olägenheter och stora miljöproblem.
              Det gäller särskilt fastigheter som på grund av förekomsten av
              miljöfarligt avfall har ett negativt värde och därför inte ens
              kan skänkas bort. Dagens regelverk innebär att situationer ofta
              uppstår där inte någon tar ansvar för de åtgärder i form av upprustning,
              rivning eller sanering som är nödvändiga.
            </seg>
            <seg n="ae2a1198">
              De förändringar som föreslås av regeringen för hanteringen av
              de så kallade herrelösa fastigheterna och för att motverka uppkomsten
              av dem är bara små steg framåt. Vi kristdemokrater vill gå mycket
              längre. Kommunerna bör åläggas ett större ansvar för de så kallade
              herrelösa fastigheterna, och staten bör bidra till finansieringen
              av de åtgärder kommunen vidtar för att fullgöra detta ansvarstagande.
            </seg>
            <seg n="6c322865">
              Kommunerna har ansvar för de räddningsinsatser som kan behöva
              vidtas vid olyckor och vid överhängande fara för olyckor. Om olägenheterna
              inte är av sådan art att någon räddningsinsats är påkallad finns
              oftast inte någon skyldighet för kommunerna att agera, men kommunerna
              kan välja att åtgärda problemen. Det räcker inte.
            </seg>
            <seg n="50f95d40">
              Staten har i dag inte något uttalat ansvar för de typiska problem
              som dessa fastigheter för med sig. Det vill vi förändra.
            </seg>
            <seg n="229a219b">
              För att regeringens förslag om att en god man ska kunna förordnas
              att företräda den upplösta juridiska person som äger en så kallad
              herrelös fastighet ska få någon effekt förutsätts att kommunerna
              är beredda att expropriera fastigheterna för att sanera dem. Flera
              remissinstanser har uttalat att den föreslagna nyordningen kommer
              att få liten betydelse, eftersom kommunerna oftast inte har någon
              ekonomisk möjlighet att ta på sig ansvaret för fastigheterna.
            </seg>
            <seg n="b1681e3a">
              Lagrådet har också påtalat att kommunernas intresse av att expropriera
              så kallade herrelösa fastigheter kommer att vara mycket litet.
              Kommunen som ägare av fastigheten drar på sig ett saneringsansvar
              men kan inte annat än vid synnerliga skäl få statliga bidrag till
              fullgörandet av sitt åläggande. Om målet är att sanera fastigheter
              menar Lagrådet att det krävs andra åtgärder än förordnande av
              någon som kan företräda den upplösta juridiska personen i ett
              expropriationsmål. Lagrådet påtalar att enligt remissvaren skulle
              det effektivaste instrumentet var en ändring av reglerna om statsbidrag
              till saneringskostnader eller en obligatorisk försäkring som täcker
              saneringskostnader.
            </seg>
            <seg n="d9083ed0">
              Regeringen medger också i propositionen, med hänvisning till
              Naturvårdsverkets och Kommunförbundets remissyttranden, att den
              nuvarande utformningen av regelsystemet om miljöbalkens efterbehandlingsansvar
              kan avhålla kommunerna från att utnyttja den möjlighet som öppnas
              genom propositionens lagförslag.
            </seg>
            <seg n="b3085943">
              Trots att regeringen identifierar de grundläggande ekonomiska
              problemen nöjer man sig med att gång på gång upprepa att syftet
              med propositionen är att tillhandahålla en rättslig möjlighet
              att hantera så kallade herrelösa fastigheter och att det bör lämnas
              till varje berörd kommun att avgöra om möjligheten ska utnyttjas.
            </seg>
            <seg n="cee20faf">
              Kommunernas ansvar och möjligheter behöver enligt min mening
              förstärkas. Den närmast teoretiska möjlighet som regeringen nu
              vill införa måste åtföljas av praktiska möjligheter. Kristdemokraterna
              efterfrågar därför förslag till lagstiftning om en utvidgad kommunal
              skyldighet att åtgärda problem som hänger samman med så kallade
              herrelösa fastigheter jämte förslag till en statlig finansiering
              av detta.
            </seg>
            <seg n="35307c68">
              Staten har åtagit sig vissa kostnader för sanering av förorenade
              områden. Medel för detta ändamål har anslagits till Naturvårdsverket,
              som i sin tur kanaliserar dem till länsstyrelserna. Naturvårdsverket
              har påtalat svårigheten att hitta villiga huvudmän för genomförande
              av efterbehandlingsprojekt, eftersom statsbidrag lämnas för högst
              90 % av kostnaden. Det innebär att 10 % eller mer av efterbehandlingsprojektets
              totalkostnad ska finansieras av den kommunala huvudmannen. Kristdemokraterna
              har tidigare utan att vinna gehör föreslagit att den så kallade
              tioprocentsregeln ska avskaffas. Tandlösheten hos propositionen
              visar tydligt på behovet av att den här regeln vid beviljande
              av statsbidrag för sanering av förorenade områden bör avskaffas.
            </seg>
            <seg n="272c2043">
              Staten har åtagit sig ett visst ansvar för kostnader för bostadsfastigheter
              som behöver rivas eller på annat sätt åtgärdas med syfte att underlätta
              ekonomiskt nödvändig omstrukturering av kommunala bostadsbolag.
              Ekonomiskt stöd lämnas till kommuner som har särskilt stora problem
              med vakanser i bostadsbeståndet. De kan vara orsakade av bristande
              befolkningsunderlag. En stor brist i detta stödsystem är att det
              uteslutande riktar sig mot kommunala bostadsföretag. De så kallade
              herrelösa fastigheterna är dock i de flesta fallen privatägda
              och nås inte av regeringens stödsystem. Möjligheten att förebygga
              uppkomsten av så kallade herrelösa fastigheter skulle förbättras
              om också privata fastighetsägare hade möjlighet till detta omstruktureringsstöd.
            </seg>
            <seg n="6a482203">
              Vi anser således att statens stöd till omstrukturering av kommunala
              bostadsföretag ska utvidgas till att omfatta också privata bostadsföretag.
            </seg>
          </u>
          <note n="d8c6e215">
            Anf. 160 EWA THALÉN FINNÉ (m):
          </note>
          <u who="ragnwi_marcelind_6c3d71" xml:id="i-239eff81e67edbd1-0" n="cc9fc3f9" prev="i-be09f201973d854c-0">
            <seg n="15e94bf6">
              Herr talman! När det gäller denna fråga om de så kallade herrelösa
              fastigheterna, som kanske borde kallas ägarlösa, vill jag framföra
              våra moderata synpunkter.
            </seg>
            <seg n="72403ea3">
              Frågan om herrelösa fastigheter är i antal inte jättestor. Däremot
              kan det vara ett mycket stort problem i just den kommunen där
              den finns. I dagens proposition löses en mycket liten bit av frågan.
              Det gäller att kommunen ska kunna agera och åtgärda problemet
              rent juridiskt via att man kan utse en god man för att kommunen
              ska kunna gå in och expropriera fastigheten eller lösa in den
              enligt plan- och bygglagen med de problem som Ragnwi Marcelind
              just har pratat om. Vi får väl vänta och se när det kommer reella
              och praktiska förslag i frågan.
            </seg>
            <seg n="a10ea3d3">
              I vår motion i ärendet har vi framfört en fråga som vi inte tycker
              är löst i det här förslaget. Det gäller frågan om en herrelös
              fastighet som får en privaträttslig intressent. Ett scenario kan
              vara att det har gått 20 år sedan fastigheten blev herrelös. Det
              kommer att kosta intressenten mycket pengar att ta över fastigheten
              på grund av miljösanering. Fastigheten kommer för köparen att
              få ett negativt förmögenhetsvärde.
            </seg>
            <seg n="89790221">
              Den här frågan är inte löst. I propositionen gör regeringen bedömningen
              att detta eventuellt kommer att lösas i det nya förslaget till
              aktiebolagslag. Utifrån den bedömningen säger utskottets majoritet
              att de tror sig veta att frågan kommer att lösas i förslaget till
              ny aktiebolagslag. Utskottsmajoriteten anser dessutom att frågan
              är liten och därför inte speciellt betydelsefull.
            </seg>
            <seg n="ab9dea1e">
              Nu har propositionen om en ny aktiebolagslag landat på riksdagens
              bord. Där finns, vad jag har kunnat finna, ingen lösning på frågan.
              Jag är inte riktigt överraskad. Det blev precis som vi befarade.
              Eller har jag fel? Anser Socialdemokraterna att frågan är löst
              i förslaget till ny aktiebolagslag, och i sådana fall, var hittar
              jag det?
            </seg>
            <seg n="fcf49a61">
              Under behandlingen av propositionen och motionerna i utskottet
              ansåg vi att bostadsutskottet till regeringen skulle lämna ett
              tillkännagivande med krav på att frågan löses. För en gångs skull
              tycker vi att bostadsutskottet skulle visa regeringen att vi har
              en egen vilja och faktiskt kan och vill ställa krav på regeringen
              för att frågan ska få en lösning. Riksdagen måste både kunna och
              våga visa regeringen att vi ser frågor som inte är lösta och påpeka
              det.
            </seg>
            <seg n="47289747">
              Varför driver då vi moderater denna fråga som i marginalen naturligtvis
              inte är så stor? Jo, det behövs många olika åtgärder för att lösa
              frågan om herrelösa fastigheter. Ofta kostar det mycket pengar
              att åtgärda dem. I dagens förslag förutsätts att kommunen ska
              gå in och expropriera fastigheten eller lösa in den enligt plan-
              och bygglagen. Det finns troligtvis ingen väg för de privaträttsliga
              transaktionerna där det inte finns någon reell köpeskilling. Hela
              förslaget bygger på att kommunen går in och, om det finns en intressent,
              blir mellanhand. Detta är ett förfarande som i princip ingen kommun
              kommer att vilja göra om det inte är påtvingat av andra regler.
              Varför skulle en kommun gå in i ett förfarande där man kanske
              blir sittande med svartepetter, en fastighet man inte vill ha,
              eftersom den som från början sade sig vara intresserad har ändrat
              sig? Då åker kommunen på saneringskostnad. Detta tycker jag är
              helt otidsenligt.
            </seg>
            <seg n="3d0c5bfa">
              Att bostadsutskottet har den hållningen i frågan som vänstermajoriteten
              har valt tycker jag är trist. Självklart skulle ett enigt bostadsutskott
              ha tillkännagivit till regeringen att frågan ska lösas. Konsekvenserna
              kommer troligtvis att bli att lagutskottet som ska behandla frågan
              om ny aktiebolagslag måste ta upp frågan. Det var ju därifrån
              frågan kom från början, och det är kanske där den måste avsluta
              sin vandring.
            </seg>
            <seg n="b90ea8bd">
              Herr talman! Med detta yrkar jag bifall till reservation 3.
            </seg>
          </u>
          <note type="speaker" n="22824c82">
            Anf. 161 RIGMOR STENMARK (c):
          </note>
          <u who="rigmor_stenmark_bd34ff" xml:id="i-b149e2bb0de8897d-0" n="a7802a43" next="i-fb6b9fabcbfda2c4-0"/>
          <note n="b5653929">
            Herr talman! I oktober 2000 hade jag en interpellationsdebatt
            med justitieminister Thomas Bodström. Ämnet var herrelösa fastigheter,
            herrelösa områden.
          </note>
          <u who="rigmor_stenmark_bd34ff" xml:id="i-fb6b9fabcbfda2c4-0" n="a7802a43" prev="i-b149e2bb0de8897d-0">
            <seg n="fd27b16c">
              Anledningen till debatten var att jag än en gång varit till Söderfors
              samhälle, bostadsområdet Hästhagen, herrelös fastighet i Tierps
              kommun. På plats konfronterades jag än en gång med ett stort område
              som består av sju så kallade familjehus med sammanlagt över 150
              lägenheter. Det såg förskräckligt ut redan då 2000, och det är
              inte ett dugg bättre, som ni kanske förstår, år 2005.
            </seg>
            <seg n="d008dc0d">
              I interpellationsdebatten mötte jag en mycket förstående justitieminister
              som bland annat sade så här:
            </seg>
            <seg n="b6da9437">
              Jag vill på en gång säga att Rigmor Stenmark tar upp ett problem
              som jag anser att man snart måste ta ställning till. Det är inte
              tillfredsställande att ansvaret är oklart i de här fallen. De
              tomma hyreshusen i Söderfors är ett tydligt exempel på detta.
              Det är flera aspekter som måste beaktas, bl.a. konkursrättslig
              hänsyn, miljöhänsyn, även kulturmiljön, och som i det fall Rigmor
              Stenmark tar upp bostadspolitisk hänsyn. Det gäller att hitta
              en lösning som håller. I Justitiedepartementet pågår sedan en
              tid en probleminventering. Den ska läggas till grund för de överväganden
              som krävs, bl.a. när man tar ställning till vilket ansvar staten
              bör ha. Det är möjligt att övervägandena leder till att en statlig
              utredning bör tillsättas. Jag anser att de problem som finns måste
              få en lösning.
            </seg>
            <seg n="9f39dbba">
              Jag och många med mig, inte minst Tierps kommun, har väntat på
              att regeringen skulle komma med en proposition med förslag som
              just skulle ta det helhetsgrepp som justitieministern uttryckte
              i den debatt som jag nyss hänvisade till. Det har tagit fem år.
              Döm om allas förvåning! Det är inte underligt att besvikelsen
              är stor när propositionen så kommer om herrelösa fastigheter och
              den inte tog ett helhetsgrepp på den besvärliga situationen att
              vi i Sverige har så kallade herrelösa fastigheter. Regeringen
              svek. Fick den inte justitieministerns stöd? Om det vet vi lite.
            </seg>
            <seg n="33494e7e">
              Herr talman! I det betänkande som nu ligger på riksdagens bord
              har inte någon förbättring skett av propositionen. Även bostadsutskottets
              socialdemokratiska ledamöter har visat att de inte har förstått
              att förslaget bara är en pappersupplaga till intet förpliktande.
              Det finns ingen lösning på det stora övergripande problemet. Herrelösa
              fastigheter kommer att finnas kvar. Detta har även påtalats av
              remissinstanserna efter utredningen samt, inte minst, från Lagrådet.
            </seg>
            <seg n="c8b76c5b">
              Kommunernas intresse av att expropriera dessa fastigheter kommer
              även i fortsättningen att vara mycket litet. Det kostar massor
              av pengar. För Tierps kommun handlar det om 14 miljoner kronor,
              då i en liten kommun med 20 000 invånare. Kommunen kommer inte
              att vilja vara ägare till en fastighet med det saneringsansvar
              som finns i 10 kap. 3 § miljöbalken. Kommunen kommer inte att
              kunna få några pengar. Man har redan försökt och har inte fått
              det. Dessutom kan man få ett straffansvar på sig.
            </seg>
            <seg n="f7957f86">
              Jag vill visa den här bilden av en liten del av husen i Söderfors.
              Den kan se vacker ut, men det vackra och gröna är bara ogräs.
              Här kan ni se en stol som är utslängd. Går ni in och tittar i
              huset ser ni att det och hela området ser ut som ett krigsområde.
            </seg>
            <seg n="5cc1ff23">
              Ska vi diskutera jämställdhetsfrågor med anledning av den här
              propositionen tycker jag att vi skulle ta ett annat grepp än att
              anmärka på så kallade herrelösa. Det ska vi inte ha. Vi ska inte
              sådana begrepp. Vi borde diskutera om det är så här vi vill ha
              bostadsområden för kvinnor och män.
            </seg>
            <seg n="8f12f11b">
              Nej, ingen vill att vi i Sverige ska ha tomma bostadsområden
              som ser ut som ett krigshärjat område. Det är fullständigt förstört.
              Området i Söderfors har använts av den svenska militären som övningsområde.
              Trots det tar inte staten ansvar för området. Måste det hända
              en olycka kanske med barn och kvinnor inblandade innan era socialdemokratiska
              ögon öppnas?
            </seg>
            <seg n="74cacf4e">
              Herr talman! Centerpartiet anser att staten måste arbeta fram
              tydliga regler för hur man ska komma till rätta med herrelösa
              fastigheter. Vi anser att man inte kan ha en lagstiftning i Sverige
              som gör det möjligt att markområden, med eller utan hus, med lagens
              hjälp kan fastställas som herrelösa, det vill säga bostadsområden
              där ägare saknas. Lagstiftningen måste ses över och ändras.
            </seg>
            <seg n="af3740b1">
              Herr talman! Jag är mycket besviken på att regeringen och utskottsmajoriteten
              inte har förstått problembilden eller inte har förmått lägga fram
              förslag som löst problemet. Eftersom det nu ändå är ett faktum
              yrkar jag bifall till både reservation 2 och reservation 5 från
              Centerpartiet.
            </seg>
            <seg n="836e06de">
              Vi ger regeringen och den socialdemokratiska majoriteten i utskottet
              bakläxa. Gå hem och gör om läxan och kom tillbaka med ett nytt
              förslag som vi alla kan ställa oss bakom!
            </seg>
          </u>
          <note type="speaker" n="0ee05fa2">
            Anf. 162 MARIAM OSMAN SHERIFAY (s):
          </note>
          <u who="unknown" xml:id="i-81e7add0ea158fbb-12" n="ec0f2ca4">
            <seg n="cf7c0cd4">
              Herr talman! Den fråga som vi debatterar här, problemen med så
              kallade herrelösa fastigheter, har följt oss i riksdagen i motioner
              under lång tid. Många kan ge exempel på förfallna hus och industribyggnader
              som är farliga för människor som rör sig i området. Det sänker
              fastighetsvärdet för husen runt omkring. Det kan finnas miljöfarliga
              ämnen i marken som skulle behöva saneras för att rädda området
              för framtiden.
            </seg>
            <seg n="f4b711fe">
              Eftersom fastigheten har lågt eller inget värde vill ingen köpa
              den. Dessutom krävs det ofta kostsamma ingrepp som att riva byggnader
              eller sanera marken innan den kan användas till annat. Ägaren
              är ofta ett konkursbo representerat av en advokatbyrå.
            </seg>
            <seg n="9cc65f3e">
              Fram till i dag har kommunen inte heller kunnat expropriera marken.
              Med det nya förslaget kan en god man utses, vilket innebär att
              det blir möjligt att definitivt ta hand om fastigheter som blivit
              herrelösa.
            </seg>
            <seg n="b0cabfa8">
              Syftet med propositionen är alltså att ge kommunerna en rättslig
              möjlighet att hantera herrelösa fastigheter. Det bör lämnas till
              varje berörd kommun att avgöra om möjligheten ska utnyttjas.
            </seg>
            <seg n="6401d604">
              Herr talman! Reservationerna går i stort sett ut på att den här
              förändringen är otillräcklig som stöd till kommunerna när det
              gäller att åtgärda herrelösa fastigheter. Det ekonomiska stöd
              som kommunen kan få från Naturvårdsverket för att sanera marken
              eller riva fastigheten räcker inte, menar flera.
            </seg>
            <seg n="a9c45936">
              Jag skulle vilja säga att förändringen ändå innebär ett viktigt
              steg i rätt riktning. Nu får nämligen kommunen ett redskap som
              man inte har haft tidigare. Man kan expropriera fastigheten och
              på det sättet komma åt mark som tidigare har varit låst.
            </seg>
            <seg n="69274393">
              Många av de fastigheter som vi pratar om här ligger på mark som
              man gärna skulle vilja använda till annat. Fastigheterna står
              i vägen för annan verksamhet. Även om det kräver en del investeringar
              kan man nu komma åt marken för vägbyggen, en ny skola eller vad
              det kan vara. Därför är detta en viktig och riktig förändring
              till det bättre. Den ger ökade möjligheter för kommunerna.
            </seg>
            <seg n="8423bf86">
              En annan viktig förändring är att konkursförvaltare ska kunna
              få statlig ersättning för sina utgifter i samband med en försäljning
              av fastigheter ur konkursboet. På det sättet förebygger man att
              flera herrelösa fastigheter uppkommer. En konkursförvaltare ska
              inte dra sig för att försöka sälja en fastighet på grund av risken
              att inte ersättas för utlägg.
            </seg>
          </u>
          <note n="e2e6a0db">
            Herr talman! Jag yrkar bifall till förslaget i betänkandet och
            avslag på samtliga reservationer.
          </note>
          <note type="speaker" n="c8391696">
            Anf. 163 RAGNWI MARCELIND (kd) replik:
          </note>
          <u who="ragnwi_marcelind_6c3d71" xml:id="i-93f2d5d36d5707be-0" n="cc9fc3f9">
            <seg n="d1103366">
              Herr talman! Jag måste fråga Mariam Osman Sherifay om hon verkligen
              menar allvar när hon säger att den här propositionen ska förändra
              bilden så totalt för kommunerna att det nu ska finnas ett stort
              intresse från kommunernas sida att expropriera de så kallade herrelösa
              fastigheterna.
            </seg>
            <seg n="2f78e6ef">
              Mariam Osman Sherifay säger att reservationerna i stora delar
              bara går ut på att säga att propositionen inte gör någon större
              förändring. Hur förklarar Mariam Osman Sherifay att så många remissinstanser
              och även Lagrådet så tydligt pekar på att den här propositionen
              bara ger minimala effekter, om den över huvud taget ger några
              effekter alls?
            </seg>
            <seg n="8b7317a3">
              Det här är, precis som vi har hört tidigare i inläggen här i
              dag, en allvarlig situation. Det handlar om en mängd fastigheter
              runt om i landet som är stora riskmoment för barn och unga och
              för att miljön förändras och skadas i kommunerna.
            </seg>
            <seg n="75ae90db">
              Till sist vill jag ställa en fråga till Mariam Osman Sherifay
              när det gäller språkbruket, som jag tycker är så märkligt. Är
              det något som Socialdemokraterna tycker är acceptabelt? Man kan
              ju tycka att det är en liten detaljfråga. Det är det naturligtvis,
              men om man inte kan vara tydlig i de små detaljerna hur ska man
              då kunna vara tydlig när det gäller jämställdhetsfrågor i de stora
              frågorna?
            </seg>
            <seg n="3dc6ceb0">
              Det är faktiskt 1,3 miljoner svenska kvinnor som äger fastigheter.
              Motsvarigheten bland män är 1,6. Det är faktiskt också kvinnor
              som kan lämna fastigheter att bli så kallade herrelösa.
            </seg>
            <seg n="dedb65dc">
              Jag skulle vilja ha en förklaring till hur Mariam ser på detta.
            </seg>
          </u>
          <note type="speaker" n="463ee9d9">
            Anf. 164 MARIAM OSMAN SHERIFAY (s) replik:
          </note>
          <u who="unknown" xml:id="i-81e7add0ea158fbb-13" n="ec0f2ca4">
            <seg n="a6bb0e59">
              Herr talman! Jag har noterat att frågan om begreppet var den
              första som ni från kd ställde till jämställdhetsministern. Jag
              förstår att ni vill ha det ersatt med ett genusneutralt begrepp.
              Jag tycker att det är sympatiskt och håller med om just det. Svaret
              lämnar jag åt jämställdhetsministern.
            </seg>
            <seg n="2aca1282">
              Jag kan förstå Rigmors besvikelse. Det gör jag verkligen. Både
              till dig Ragnwi och till Rigmor vill jag säga att den här lösningen
              är ett steg i rätt riktning. Vi sade inte att det är en lösning
              som är väldigt bra eller ens bra, men det är ändå ett steg i rätt
              riktning.
            </seg>
            <seg n="cce89a4d">
              Nu finns det möjlighet att lagliggöra något. Det är väl bättre
              än att inte göra något alls. Jag förstår besvikelsen. Som Rigmor
              berättade har det gått fem år och man har inte gjort något. Jag
              tycker att det är bedrövligt.
            </seg>
            <seg n="c2b1b884">
              Samtidigt är det många kommuner som inte har råd att planera
              för något. Här finns en möjlighet, även om vi vet att många kommuner
              kan säga att man inte har råd med detta.
            </seg>
            <seg n="018720e3">
              Jag skulle önska att staten betalade mer än 90 %. Men faktum
              är att man måste prioritera.
            </seg>
          </u>
          <note type="speaker" n="5f6dfc56">
            Anf. 165 RAGNWI MARCELIND (kd) replik:
          </note>
          <u who="ragnwi_marcelind_6c3d71" xml:id="i-93f2d5d36d5707be-1" n="cc9fc3f9">
            <seg n="0364f760">
              Herr talman! Jag uppfattade det som att Mariam Osman Sherifay
              egentligen tycker att det här inte är något bra förslag. Vi förstod
              också när utskottet behandlade ärendet att man egentligen upplevde
              att det inte var något bra förslag, men att utskottsmajoriteten
              inte kunde göra någonting åt det utan hänvisade till att det var
              ett steg i rätt riktning.
            </seg>
            <seg n="661f04fd">
              Det är verkligen beklagansvärt med en sådan trött majoritet som
              inte ens efter så många år orkar komma fram med så konkreta och
              tydliga förslag att det kan leda till en radikal förändring på
              ett sådant viktigt område som här berörs, alltså de fastigheter
              som är miljöskandaler och även ett hot mot säkerheten för många
              människor.
            </seg>
            <seg n="59ebd8ab">
              Jag skulle ändå vilja fråga än en gång om det fortsättningsvis
              ska vara på det här sättet att majoriteten ska komma med den ena
              propositionen efter den andra det här är ju inte första gången
              med bara halvmesyrer. Finns det ingen handlingskraft och förmåga
              hos regeringen att lägga fram konkreta och tydliga förslag som
              leder till förbättring?
            </seg>
            <seg n="6b08054a">
              Till sist, herr talman, skulle jag också vilja säga att jag tycker
              att det är fint att Mariam Osman Sherifay ändå noterar tanken
              bakom ett genusneutralt begrepp för de här så kallade fastigheterna.
              Det är naturligtvis en detaljfråga, men jag menar att det är en
              detaljfråga som markerar intresset för det vi tycker är viktigt.
            </seg>
            <seg n="c1e50e49">
              Det handlar också om ett språkbruk. Kan vi inte förändra språkbruket
              kan vi ju inte förändra i det stora hela heller. Så jag tycker
              att den delen också är en viktig del i det hela. Men det viktigaste
              är att de här fastigheterna runtom i landet tas om hand, att det
              görs snabbt och att staten går in och garanterar resurser. Det
              är det vi som kristdemokrater hade önskat.
            </seg>
          </u>
          <note type="speaker" n="31355e01">
            Anf. 166 MARIAM OSMAN SHERIFAY (s) replik:
          </note>
          <u who="unknown" xml:id="i-81e7add0ea158fbb-14" n="ec0f2ca4">
            <seg n="8a367d04">
              Herr talman! Jag vet inte om det handlar om trötthet, men det
              handlar faktiskt om prioritering. Återigen tycker jag att genusbegreppet
              är väldigt sympatiskt. Jag håller med och tycker att vi måste
              jobba för att få ett begrepp som passar det moderna samhälle som
              vi lever med. Det får vi jobba mer på.
            </seg>
          </u>
          <note type="speaker" n="e7b1bad4">
            Anf. 167 RIGMOR STENMARK (c) replik:
          </note>
          <u who="rigmor_stenmark_bd34ff" xml:id="i-d669a89f8e2589d8-0" n="a7802a43">
            <seg n="08134caf">
              Herr talman! Jag har tolkat det som att Mariam inte till fullo
              har förstått den här frågan tidigare. Det kanske har gått upp
              ett litet ljus just nu.
            </seg>
            <seg n="0a83875d">
              Det är faktiskt inte så att kommunerna inte har haft redskap
              tidigare. Jag har själv varit kommunalråd i den kommun som jag
              har visat upp en bild på. Kommunen har mycket väl kunnat gå in
              och köpa och sanera området. Det finns annan lagstiftning som
              stöder den möjligheten. Kommunen har alltså redan redskap.
            </seg>
            <seg n="381f0d6d">
              Det som behövdes, och som Thomas Bodström faktiskt väldigt sympatiskt
              sade att man skulle komma med, var en proposition där man visade
              vilket ansvar staten skulle ha. Här har vi ett betänkande, och
              vi har haft en proposition som inte kommit med någonting alls.
            </seg>
            <seg n="e9f099e8">
              Man säger till exempel att man ska motverka uppkomsten av så
              kallade herrelösa fastigheter. På vilket sätt? Ge mig ett exempel
              på hur detta betänkande ska kunna motverka uppkomsten av herrelösa
              fastigheter! Hur ska vi få bort sådana områden i Sverige? Hur
              ska vi få bort begreppet herrelös fastighet?
            </seg>
          </u>
          <note type="speaker" n="565e5f42">
            Anf. 168 MARIAM OSMAN SHERIFAY (s) replik:
          </note>
          <u who="unknown" xml:id="i-81e7add0ea158fbb-15" n="ec0f2ca4">
            <seg n="5589f6dc">
              Herr talman! Det är inte rättvist att säga att vi inte har något
              att komma med. Jag har ändå stått här och sagt att vårt förslag
              är ett steg i rätt riktning. Vi öppnar en dörr. Genom det här
              förslaget blir det ju möjligt att expropriera herrelösa fastigheter.
              Sedan får vi tycka illa om begreppet hur mycket vi vill. Jag håller
              med om det. Vi behöver inte ens diskutera det.
            </seg>
            <seg n="2903939d">
              Det här innebär att det blir möjligt att ta hand om de fastigheter
              som har blivit herrelösa. Hur vi sedan ska undvika att de uppstår
              är en annan fråga. Det kommer säkert att gå. De föreslagna förändringarna
              av likvidationsreglerna i propositionen om en ny aktiebolagslag
              kan faktiskt få positiva följder för de fastigheter vi pratar
              om, de herrelösa fastigheterna. Precis hur går inte att säga förrän
              lagen har prövats i praktiken. Detsamma gäller det föreslagna
              förfarandet med en god man.
            </seg>
          </u>
          <note type="speaker" n="49430d81">
            Anf. 169 RIGMOR STENMARK (c) replik:
          </note>
          <u who="rigmor_stenmark_bd34ff" xml:id="i-d669a89f8e2589d8-1" n="a7802a43">
            <seg n="acc2693d">
              Herr talman! Jag förstår inte vilken lag som ska prövas i praktiken.
              Det finns ingen sådan lag. Det finns inget sådant förslag. Det
              finns inget förslag i detta betänkande som kan prövas, som säger
              hur man ska motverka uppkomsten så att vi får bort begreppet herrelösa
              fastigheter men framför allt så att vi får bort den här typen
              av bostadsområden.
            </seg>
            <seg n="a3100872">
              Jag förstår inte vad du pratar om för dörr som ska öppnas för
              att kommunerna ska kunna expropriera. Den möjligheten finns redan.
              Det behöver inte öppnas en ytterligare dörr. Använd dörren! Använd
              den här chansen och visa att ni har lite trovärdighet, att ni
              faktiskt har förstått vad vi från oppositionen har sagt!
            </seg>
            <seg n="2d2ef586">
              Var inte så prestigefull! Du har makten. Du kan faktiskt göra
              någonting precis här och nu. Du kan säga att du drar tillbaka
              förslaget. Du stöder Centerpartiets reservation. Du kan inte öppna
              någon dörr. Den är redan vidöppen.
            </seg>
          </u>
          <note type="speaker" n="88417360">
            Anf. 170 MARIAM OSMAN SHERIFAY (s) replik:
          </note>
          <u who="unknown" xml:id="i-82b30eab8aad983c-1" n="ec0f2ca4">
            <seg n="cd4c0237">
              Herr talman! Jag tycker den här diskussionen börjar bli märklig.
              Ni har lämnat en märklig reservation. Ni befarar att någon som
              vill köpa en herrelös fastighet ska bli förbigången av kommunens
              expropriering. Jag har faktiskt svårt att se hur en konkurrenssituation
              plötsligt ska kunna uppstå kring en fastighet som inte har något
              värde.
            </seg>
            <seg n="40242c6e">
              Även om någon är beredd att betala en krona för fastigheten kommer
              det antagligen att kosta pengar i form av rivning eller sanering.
              Så om någon vill köpa den, vilket kommer att hända med det här
              förslaget, är det väl bra. Men staten kan inte gå in med mer än
              90 % just nu. Vi måste kunna prioritera andra saker.
            </seg>
            <seg n="76a458c3">
              Som socialdemokrat och förskollärare tycker jag faktiskt att
              pengarna ska gå till barnen och mina gamla kolleger. De behöver
              dem just nu.
            </seg>
          </u>
          <note n="c724c450">
            Anf. 171 EWA THALÉN FINNÉ (m) replik:
          </note>
          <u who="unknown" xml:id="i-fa493251bbdeeb01-1" n="ec0f2ca4">
            <seg n="34e0df83">
              Herr talman! Det är jag som framför allt har drivit frågan om
              herrelösa fastigheter utan värde. Att det skulle vara en konkurrenssituation
              är inte jag speciellt bekymrad över, för jag tror inte att det
              kommer att vara speciellt många kommuner som vill köpa de här
              fastigheterna.
            </seg>
            <seg n="91cdcee2">
              Frågan i vår motion gällde att det inte på något sätt finns någon
              lösning för hur just en fastighet utan värde ska kunna köpas utan
              att kommunen är mellanhand. Som jag sade i mitt anförande skriver
              majoriteten i utskottet att som ni erfar kommer regeringen i förslaget
              till ny aktiebolagslag att lösa frågan.
            </seg>
            <seg n="b4b77409">
              När jag går in och tittar i nya aktiebolagslagen det gäller då
              reglerna om likvidation står det att de nuvarande bestämmelserna
              om likvidation överförs i allt väsentligt oförändrade till nya
              aktiebolagslagen. De är så nyligen gjorda. Därför undrar jag över
              den hint ni hade om att det här skulle lösas i nya aktiebolagslagen.
              Är det löst? Var kan jag i sådana fall hitta det i nya aktiebolagslagen?
            </seg>
          </u>
          <note type="speaker" n="eb49d92f">
            Anf. 172 MARIAM OSMAN SHERIFAY (s) replik:
          </note>
          <u who="unknown" xml:id="i-82b30eab8aad983c-2" n="ec0f2ca4">
            <seg n="bf65f8d7">
              Herr talman! Jag måste upprepa mig en gång till och än en gång
              säga att som framgår av propositionen har staten redan tidigare
              påtagit sig en stor del av kostnaderna för sanering av förorenade
              områden. Du får inte ett direkt svar på frågan om aktiebolagslagen,
              men ändå tycker jag att det här är ett sätt för oss att ge kommunerna
              en rättslig möjlighet att hantera herrelösa fastigheter. Det bör
              rimligen lämnas till varje berörd kommun. Jag vet att Folkpartiet
              tycker att det här är ett steg i rätt riktning. Jag tycker att
              vi i dag kan nöja oss med att det finns möjligheter som vi kan
              utnyttja.
            </seg>
          </u>
          <note n="3712f141">
            Anf. 173 EWA THALÉN FINNÉ (m) replik:
          </note>
          <u who="unknown" xml:id="i-fa493251bbdeeb01-2" n="ec0f2ca4">
            <seg n="7ae461bb">
              Herr talman! Jag kan också se att den lilla detaljen är ett steg
              i rätt riktning. Som Mariam sade tidigare ger det ett litet verktyg
              till kommunerna, som jag inte tror att de kommer att utnyttja.
              Det är dyrt att sanera mark.
            </seg>
            <seg n="0e37afbc">
              Men jag är ute efter det privaträttsliga. Lagrådet skriver att
              detta borde lösas. Men det får bli som jag sade, nämligen att
              lagutskottet tar tillbaka frågan. Det var där den började. Det
              var lagutskottet som gjorde ett tillkännagivande till regeringen
              att hitta en lösning. Lagutskottet får ta tillbaka frågan och
              lösa den. I bostadsutskottet kan vi inte ens göra ett tillkännagivande
              till regeringen om att lösa den, kanske, lilla frågan. Jag tycker
              att den är principiellt viktig.
            </seg>
            <seg n="953860f9">
              Sedan finns det en fråga som är lite större och som går mer i
              linje med vad Kristdemokraterna och Centerpartiet har anfört.
              Har Mariam Osman Sherifay någon aning om när det kommer konkreta
              förslag till riksdagen för att möjliggöra sanering av herrelösa
              fastigheter?
            </seg>
          </u>
          <note type="speaker" n="d9968358">
            Anf. 174 MARIAM OSMAN SHERIFAY (s) replik:
          </note>
          <u who="unknown" xml:id="i-81e7add0ea158fbb-16" n="ec0f2ca4">
            <seg n="16431655">
              Fru talman! Jag kan i dag, just nu, inte svara på frågan när
              ett förslag kommer.
            </seg>
            <seg n="3b5b5283">
              I vårt förslag framkommer det att det finns en möjlighet att
              göra något åt det hela. Visst kostar det pengar att både sanera
              och göra sig av med en herrelös fastighet. Jag hoppas att Ewa
              snart kommer att få svar på sin fråga.
            </seg>
          </u>
          <note type="speaker" n="aa32efec">
            Anf. 175 JAN ERTSBORN (fp):
          </note>
          <u who="jan_ertsborn_0fcba0" xml:id="i-449837f194550d5d-0" n="5f5d0630">
            <seg n="22ec0f43">
              Fru talman! Jag har inte min ordinarie plats i bostadsutskottet
              men väl i lagutskottet. Jag har dessutom för dem som inte känner
              till det en bakgrund som advokat och konkursförvaltare, och jag
              har hanterat ett stort antal fastigheter i konkurser. Jag har
              därför en lite annan ingångsvinkel till dessa problem än vad kanske
              ledamöterna i bostadsutskottet har.
            </seg>
            <seg n="1cfc53f9">
              Jag blev något överraskad av Ragnwi Marcelinds uppgifter om att
              det ska finnas omkring tusen herrelösa fastigheter. Jag har ingen
              anledning att betvivla detta eftersom jag inte har några andra
              uppgifter, men det förefaller mycket.
            </seg>
            <seg n="85a1c63a">
              Jag tror att man i denna debatt ska ha klart för sig att de flesta
              fastigheter är obebyggda fastigheter eller verkstadsfastigheter.
              Det finns ett antal sådana där man har bedrivit måleriverksamhet,
              ytbehandling eller liknande och där det finns miljöfarligt avfall
              i byggnaden och i marken. Det är ganska vanligt nu när våra företag
              i de branscherna lägger ned och flyttar utomlands. Rigmor Stenmarks
              exempel är skrämmande, och med min erfarenhet tror jag att det
              är unikt som väl är. Det känns skrämmande.
            </seg>
            <seg n="5b459b01">
              Det finns i propositionen ett förslag som ingen debattdeltagare
              hittills har nämnt som faktiskt är det första lilla steget att
              få fastigheterna sålda, nämligen att införa en regel att den som
              är konkursförvaltare och som föranstaltar om en exekutiv auktion
              på en fastighet inte ska bli skyldig att betala kostnaderna för
              denna om fastigheten inte säljs. Det har förekommit ett antal
              sådana fall. År 1999 togs detta upp i Högsta domstolen, och man
              klargjorde att detta får konkursförvaltaren stå för själv. Det
              handlar kanske om 25 00040 000. Alla förstår att det inte gynnar
              arbetet med att sälja fastigheterna för konkursförvaltaren. Det
              blir helt enkelt lättare att lämna dem osålda.
            </seg>
            <seg n="3945b3ee">
              Här kommer en regeländring, och det tycker jag att regeringen
              ska ha beröm för. Här går staten in och i sista hand ansvarar
              för kostnaderna. Det innebär att konkursförvaltarna generellt
              kommer att arbeta betydligt mer med att undvika den situationen.
              Det är en viktig bit i sammanhanget. Men det kommer ändå att finnas
              kvar herrelösa fastigheter. Dels finns det ett antal i dag, dels
              kommer det att bli fler. Det ska vi vara helt klara över.
            </seg>
            <seg n="9c59913a">
              Vi får denna situation eftersom den som har ägt fastigheten går
              i konkurs och inte har några pengar att betala med. Då får man
              ställa sig frågan: Vem ska betala? Det finns faktiskt bara samhället
              i det läget. Det går inte att debitera kostnaderna på någon annan.
              Då kommer man in på diskussionen om vem som ska betala saneringskostnaderna.
              Ska det vara en helt statlig angelägenhet eller ska det vara en
              kommunal angelägenhet? Jag tycker faktiskt att regeringen har
              hittat en tilltalande väg när man låter kommunerna inträda genom
              att expropriera fastigheterna, men självfallet måste staten vara
              den stora bidragsgivaren till saneringskostnaderna. Vi ser från
              Folkpartiets sida att förslaget som ligger på riksdagens bord
              måste kompletteras med regler beträffande den statliga bidragsgivningen,
              antingen det kommer i budgeten eller i miljömålspropositionen.
              Det är faktiskt miljön det handlar om.
            </seg>
            <seg n="c82b8b4c">
              När vi tittar på propositionen är vår slutsats att det här är
              några steg i rätt riktning. Kompletteringen behöver gälla just
              pengar till saneringskostnaderna från staten.
            </seg>
            <seg n="f8abdc3f">
              Vi tycker också att det är riktigt att det inte läggs på en skyldighet
              för kommunerna att ta hand om fastigheterna utan att kommunerna
              får avgöra detta själva. I flertalet fall är vi övertygade om
              att kommunerna kommer att känna sig skyldiga att ta hand om fastigheterna,
              förutsatt att man löser ekonomin med statliga bidrag.
            </seg>
            <seg n="60cfb6b0">
              Nu är min talartid i stort sett slut. Jag hade tänkt att jag
              skulle ställa frågor kring det som Moderaterna har tagit upp.
              Jag har inte kunnat förstå situationen med att en fastighet skulle
              vara värd något men inte tillräckligt för att kunna gå vidare.
              Min bedömning är att med de regler som finns i aktiebolagslagen
              kan man ta upp en likvidation. Den private som vill köpa en sådan
              fastighet får vara beredd att betala åtminstone så mycket att
              likvidationskostnaderna kan betalas. Någon annan situation kan
              jag inte föreställa mig.
            </seg>
          </u>
          <note type="speaker" n="7ab80072">
            Anf. 176 RAGNWI MARCELIND (kd) replik:
          </note>
          <u who="ragnwi_marcelind_6c3d71" xml:id="i-93f2d5d36d5707be-2" n="cc9fc3f9">
            <seg n="150d9e79">
              Fru talman! Först ska jag kommentera de tusen fastigheterna.
              Det var uppgifter som jag fick från lantmäteriet, som i sin tur
              hade fått uppdraget från regeringen i samband med att propositionen
              skrevs att ta reda på hur många fastigheter som berördes. Jag
              vet inte om det har blivit något missförstånd mellan mig och generaldirektören,
              som jag frågade personligen i går kväll och som gav mig den här
              uppgiften. Vi kan gärna återkomma till frågan och kontrollera
              om jag har uppfattat fel eller om han har gett mig fel siffra.
            </seg>
            <seg n="6f5a0765">
              Det står i Folkpartiets särskilda yttrande: Vår uppfattning är
              att noggranna överväganden bör ske av Lagrådets synpunkter och
              så vidare. Då måste jag gå tillbaka till vad Lagrådet säger. När
              Jan Ertsborn och Folkpartiet säger att det här är ett bra förslag,
              hur tänker ni då analysera Lagrådets följande synpunkter: Lagrådet
              påtalar att det av remissvaren framgår att kommunernas intresse
              av att expropriera herrelösa fastigheter kommer att vara mycket
              litet. Skälet till detta är att kommunen som ägare av fastigheten
              drar på sig ett saneringsansvar men inte annat än vid synnerliga
              skäl kan få statliga bidrag till fullgörandet av sitt åliggande.
            </seg>
            <seg n="0ac196f5">
              Hur tycker ni att man bör analysera denna av Lagrådet lite oroande
              utsaga?
            </seg>
          </u>
          <note type="speaker" n="59a712ae">
            Anf. 177 JAN ERTSBORN (fp) replik:
          </note>
          <u who="jan_ertsborn_0fcba0" xml:id="i-449837f194550d5d-1" n="5f5d0630">
            <seg n="5cc26364">
              Fru talman! Om inte statsmakterna ställer upp med medel till
              saneringskostnaderna förstår jag också att kommunerna inte kommer
              att ta på sig ansvaret. Det är vi alla helt överens om. Det är
              helt orimligt eftersom en sanering handlar om miljontals kronor.
            </seg>
            <seg n="a9dca16a">
              I övrigt vill jag sätta in Lagrådets yttrande i ett lite större
              sammanhang. Det är ju så att det finns problem, inte bara med
              de fastigheter vi talar om utan även med fastigheter som har ett
              visst värde och som är intecknade, som alltså skulle gå att sälja,
              men där man inte har löst frågan om saneringskostnaderna. Frågan
              om saneringskostnader, om det ska vara en förmånsrätt vid konkurs
              som går före banken eller om det ska vara en försäkring, en obligatorisk
              försäkringslösning, är ju inte på något sätt avgjord. Den frågan
              gäller alltså inte bara ägarlösa fastigheter utan den gäller fastigheter
              som hamnar i konkurs generellt.
            </seg>
          </u>
          <note type="speaker" n="20f8aaa6">
            Anf. 178 RAGNWI MARCELIND (kd) replik:
          </note>
          <u who="ragnwi_marcelind_6c3d71" xml:id="i-93f2d5d36d5707be-3" n="cc9fc3f9">
            <seg n="ef5e8a71">
              Fru talman! Med andra ord tolkar jag det så att Folkpartiet egentligen
              tycker precis som exempelvis Kristdemokraterna och Centerpartiet
              gör, att det är staten som ska ta det huvudsakliga ekonomiska
              ansvaret för att sanera eftersom man inser att det här kommer
              inte kommunerna att klara av. Jan Ertsborn sade i sitt inlägg
              är det är ett statligt ansvar att ta hand om det här. Vem ska
              annars göra det om det inte finns någon ägare? Vi vet i dag att
              kommunerna inte har resurser att hantera det här. Precis som Lagrådet
              säger, och som remissinstanserna har sagt, kommer de inte att
              göra något om inte staten går in och tar det ekonomiska ansvaret.
            </seg>
          </u>
          <note type="speaker" n="b9a692dd">
            Anf. 179 JAN ERTSBORN (fp) replik:
          </note>
          <u who="jan_ertsborn_0fcba0" xml:id="i-449837f194550d5d-2" n="5f5d0630">
            <seg n="7a9475c1">
              Fru talman! Det är riktigt uppfattat. Staten måste ta ett stort
              ansvar för den här frågan. Vi är inte nöjda med den proposition
              som ligger nu, för det är inte den slutliga lösningen. Vi måste
              lösa det ekonomiska, men vi måste också lösa den andra problematik
              som jag nämnde nyss.
            </seg>
            <seg n="af8e1adc">
              Avslutningsvis kan jag säga att även om vi nu ställer upp på
              förslaget i betänkandet är vi inte nöjda med handläggningen av
              det här ärendet. Det har gått alldeles för lång tid, och vi har
              tyvärr oerhört många ärenden i Justitiedepartementet som vi skulle
              kunna tala om som tar våldsamt med tid. Det är vi inte nöjda med.
            </seg>
          </u>
          <note type="speaker" n="6b36d3a5">
            Anf. 180 KERSTIN KRISTIANSSON KARLSTEDT (s):
          </note>
          <u who="kerstin_kristiansson_karlstedt_160221" xml:id="i-5db35d88e68c3dc8-0" n="207f6178">
            <seg n="0e6cb9a6">
              Fru talman! Inte heller jag sitter i bostadsutskottet. Däremot
              är det på det viset att jag har motionerat i den här frågan under
              många år. Till slut ledsnade jag nästan. Det var under förra året.
              Jag har nämligen motionerat kring herrelösa hus sedan nådens år
              1997. Därför känner jag mig ganska nöjd när vi trots allt kommit
              en bit på väg vad gäller detta. Även jag vill understryka att
              det här inte är någon helhetslösning, men jag tycker ändå att
              det är ett redskap för kommunerna.
            </seg>
            <seg n="b4271d0d">
              Varför har jag då varit så enträgen och motionerat under alla
              dessa år och för övrigt också ställt frågor till ministrarna?
              Det har varit många under de här åren, eller en del i alla fall.
              Det har jag gjort för att jag har problematiken så nära inpå mig.
              I min hemkommun, som heter Kramfors, uppe i Ångermanland, har
              vi nämligen mitt inne i centralorten tre herrelösa hus. Det är
              inga industrilokaler, utan det är flerfamiljshus som står där.
              De behöver därför inte den sanering som det har pratats om tidigare.
            </seg>
            <seg n="e6db9cf9">
              Kommunen har enligt gällande lagstiftning inte rätt att förvärva
              de här fastigheterna och följaktligen inte heller att göra något
              åt dem. Det här är ju, som har sagts tidigare, mycket riskfyllt.
              Framför allt är det inte vackert, men det är också så att det
              finns en säkerhetsrisk inblandat i detta på grund av att barn
              har en benägenhet att leka där. Även för närboende i området är
              det naturligtvis inte alls trevligt. Därför blev jag riktigt glad
              när jag såg den proposition som kom. Jag läste den med tillförsikt
              och läste den nyfiket.
            </seg>
            <seg n="06c33d8e">
              Också jag har insett att detta ju inte är någon helhetslösning.
              Men jag vet samtidigt, eftersom jag under åren har jobbat lite
              grann med den här frågan, att den har utretts i många olika utredningar.
              Jag har samtidigt insett att detta inte är någon lätt fråga. Det
              här är långt mer juridik än politik, vill jag påstå.
            </seg>
            <seg n="f133d5c9">
              Timmen är sen, så jag ska snart sluta, men trots allt tycker
              jag, precis som har sagts här tidigare, att vi har tagit ett bra
              steg på väg även om jag inte är riktigt nöjd. Det måste jag väl
              erkänna. Men jag hoppas och tror faktiskt att det här är första
              steget i rätt riktning. Jag ser fram emot att vi också i fortsättningen
              kan jobba förutsättningslöst med den här frågan.
            </seg>
          </u>
          <note type="speaker" n="d34d4f83">
            Anf. 181 OWE HELLBERG (v):
          </note>
          <u who="owe_hellberg_0f771b" xml:id="i-461fffdb6bc0afe4-0" n="ebf4ca81">
            <seg n="aa7bc388">
              Fru talman! Det var inte riktigt meningen att jag skulle gå upp
              i den här debatten men Vänsterpartiet omnämndes, och då kan man
              ju inte låta bli, så att säga.
            </seg>
            <seg n="c785879d">
              Jag skulle först vilja upplysa Ragnwi Marcelind om att när det
              gäller lagstiftningen driver Vänsterpartiet med kraft att all
              lagstiftning ska vara könsneutral. Det handlar alltså inte om
              ett ord i det här fallet, utan det handlar om att se över hela
              lagstiftningen. Jag hoppas att Ragnwi Marcelind är med på det
              spåret också i så fall.
            </seg>
            <seg n="709ef461">
              Sedan kan jag väl också tycka att det här ordet kunde ha varit
              något annat. Det är möjligt att man i en sådan översyn funderar
              över användningen över det. Å andra sidan har vi det i EU-lagstiftningen,
              som Marcelind värnar så väldigt. Vi får väl se om vi har möjlighet
              och rättighet att använda de ord vi själva vill i lagstiftningen.
              Sedan blir inte Kristdemokraterna riktigt trovärdiga, tycker jag,
              eftersom er jämställdhetspolitik saknar väldigt många ingredienser.
              Att göra det här till ett huvudnummer i utskottsdebatten kan väl
              vara lite skoj, men inte särskilt trovärdigt.
            </seg>
            <seg n="05f81bf0">
              Vi står naturligtvis bakom betänkandet och tycker att det här
              är ett steg i rätt riktning. Vi har fått det beskrivet. Det är
              trevligt att det kommer ledamöter från andra utskott och för ett
              mycket balanserat resonemang om den här frågan. Det har visat
              att det faktiskt finns rätt många bra förslag i den här propositionen.
            </seg>
            <seg n="cd2ef932">
              När det gäller de ekonomiska frågorna är det naturligtvis så
              att marksaneringskostnaderna är ett stort problem i samhället.
              Vänsterpartiet har i bostadsutskottet i olika sammanhang drivit
              att av de resurser som finns är det väl bra om Boverket skulle
              kunna få disponera en del av medlen för markanslag. I dag är det
              så att Naturvårdsverket har en prioriteringslista. Som nummer
              ett sätter man naturligtvis det som är allra värsta förorenat
              och så vidare för att beta av det här. Då hamnar det här med bostadsmark
              och bostadsområden, som kanske är något mindre förorenat, längre
              ned på listan. Jag har inte hört något politiskt parti som har
              stött den tanken. Jag hoppas att ni kan göra det nästa gång, att
              vi slåss i bostadsutskottet för att medel ska få användas på ett
              tydligare sätt när det gäller marksanering där det finns bostäder.
            </seg>
            <seg n="2eb3227a">
              Sedan är frågan hur stort det här problemet är. Det är självklart
              väldigt stort där det finns. Jag vet inte vad Lantmäteriverket
              ger för olika faktaunderlag, men i propositionstexten kan man
              i alla fall läsa att det handlar om 300400 fastigheter och att
              det tillkommer något nytt fall, eller några nya fall, varje år.
            </seg>
            <seg n="ac3b5d49">
              Man kan också ta upp Rigmors fundering. Kan man göra något åt
              det här så att det inte uppkommer herrelösa fastigheter? Nej,
              det kan man naturligtvis aldrig försäkra sig om. Det är ju så
              att blir det konkurs så blir det konkurs. Då hamnar man i det
              läget. Det måste man naturligtvis se till att man på olika sätt
              åtgärdar så snabbt som möjligt. Nu har vi skapat en lagstiftning
              som i alla fall är ett incitament för att börja ta tag i den här
              frågan. Vi får väl följa utvecklingen: Händer det någonting positivt
              eller gör det inte det? Då är jag beredd att diskutera mer pengar
              från staten, 90-procentsregeln och andra frågor i det här sammanhanget.
              Så det finns vissa delar i era reservationer som jag faktiskt
              tycker är tänkvärda.
            </seg>
          </u>
          <note type="speaker" n="88c35471">
            Anf. 182 RAGNWI MARCELIND (kd) replik:
          </note>
          <u who="ragnwi_marcelind_6c3d71" xml:id="i-93f2d5d36d5707be-4" n="cc9fc3f9">
            <seg n="98f9ac03">
              Fru talman! Bäste kollega, Owe Hellberg! Kristdemokraterna har
              en väldigt väl genomtänkt jämställdhetspolitik. Det här bevisar
              att Owe Hellberg inte har studerat det vi skriver och anför i
              våra motioner. Jag har inte försökt göra det här till något huvudnummer,
              men jag tyckte att det var oerhört anmärkningsvärt, inte minst
              därför att Owe Hellberg brukar deklarera väldigt tufft att han
              är med och förhandlar fram propositionerna. Så har man använt
              ordet herrelös 63 gånger utan att Owe Hellberg, som är feminist,
              har reagerat och dessutom talat om de här fastigheterna som han
              och honom. Det där kan vi lägga åt sidan, men jag tycker att det
              är lite märkligt att Owe Hellberg inte reagerat på det.
            </seg>
            <seg n="26cd064c">
              Tillbaka till det som är det tunga: Vad gör vi med de här fastigheterna?
              Tycker Owe Hellberg att det förslag som vi i dag har att anta
              är tillräckligt? Kommer vi att få se en förbättrad situation när
              de gäller till exempel de herrelösa fastigheterna, som de kallas,
              i Söderfors?
            </seg>
            <seg n="32d86af6">
              Sedan skulle jag vilja höra vad Owe Hellberg tycker om det Lagrådet
              säger på s. 19 i propositionen. Exakt samma fråga ställde jag
              till Jan Ertsborn. Det står att till och med Lagrådet och remissvaren
              talar om att det här inte kommer att leda till att kommunerna
              kommer att ha något större intresse av att expropriera de här
              fastigheterna därför att det får en stor kostnadskonsekvens. Vad
              tror Owe Hellberg, och vad vill Owe Hellberg göra framöver för
              att se till att det blir någonting konkret av det som vi beslutar
              om och som Owe Hellberg har varit med om att ta fram underlaget
              till?
            </seg>
          </u>
          <note type="speaker" n="f7d11b32">
            Anf. 183 OWE HELLBERG (v) replik:
          </note>
          <u who="owe_hellberg_0f771b" xml:id="i-461fffdb6bc0afe4-1" n="ebf4ca81">
            <seg n="44f2b6d1">
              Fru talman! Jag tror säkert att ni har funderat över er jämställdhetspolitik,
              men den är alldeles felaktig. Det är det som är problemet.
            </seg>
            <seg n="4d0e18d8">
              När det gäller den ekonomiska frågan kan jag visst medge att
              det kan finnas ett problem. Det är lite beroende på vilken kommun
              det handlar om. Det finns väldigt fattiga kommuner, och det finns
              andra som har betydande resurser. Vi är naturligtvis beredda att
              se över den här frågan. Jag ska naturligtvis ta med mig den frågan
              till höstbudgetarbetet och bland annat återigen kräva att Boverket
              ska ha del av marksaneringspengarna för att man ska kunna prioritera
              den här typen av frågor. Om det sedan ska vara 90 % statlig täckning
              eller 95 % eller vad det ska vara får vi väl diskutera. Men det
              är en ekonomisk fråga, så jag får väl kasta bollen tillbaka: Var
              hittar vi finansieringen i Kristdemokraternas budget? Får vi se
              det nu i ert svar på vårpropositionen? Det blir väldigt spännande
              att läsa om det.
            </seg>
          </u>
          <note type="speaker" n="d5a1a1a4">
            Anf. 184 RAGNWI MARCELIND (kd) replik:
          </note>
          <u who="ragnwi_marcelind_6c3d71" xml:id="i-93f2d5d36d5707be-5" n="cc9fc3f9">
            <seg n="413bbd64">
              Fru talman! Något svar i samband med vårpropositionen kommer
              Owe Hellberg inte att få se, men jag skulle rakt upp och ned kunna
              ge ett antal exempel på var vi skulle kunna spara pengar, inte
              minst på Regeringskansliet. Där skulle vi kunna hämta in lite
              pengar och i den byråkrati som vi ser ute på våra statliga myndigheter.
              Det är inte alla som är så effektiva.
            </seg>
            <seg n="6a858c88">
              Nu säger Owe Hellberg: Javisst, Kristdemokraterna har en jämställdhetspolitik,
              men den är alldeles felaktig. Då måste jag säga att jag blir oerhört
              hedrad, för det innebär att Owe Hellberg har läst all vår jämställdhetspolitik
              och tagit del av den. Utifrån den ståndpunkt han har tycker han
              att den är felaktig. Man kan inte säga att någonting är felaktigt
              om man inte har läst vad det är vi har sagt. Jag får tacka för
              det intresset.
            </seg>
            <seg n="b072d47f">
              Jag kan bara konstatera att Owe Hellberg är ännu en vänsterpartist
              som har ett väldigt svulstigt och rikt uttryckssätt när det gäller
              feminism och feministparti, men hur är det när det gäller att
              komma till handling och börja även i det lilla? Det handlar inte
              bara om att säga att man är för jämställdhet i stora frågor, utan
              det gäller att hela vägen ha en konsekvent hållning.
            </seg>
            <seg n="6d03e7af">
              Tillbaka till ärendet. Om Owe Hellberg till och med kan säga
              att han inser att beslutet i dag kanske inte är tillräckligt fullödigt
              och att han ska ta upp det i samarbetet inför diskussionerna om
              höstbudgeten, då ska jag tacka för det, kontrollera och fråga
              Owe Hellberg under höstens budgetarbete hur det går med pengar
              till saneringsarbetet.
            </seg>
          </u>
          <note type="speaker" n="6f8b7dc5">
            Anf. 185 OWE HELLBERG (v) replik:
          </note>
          <u who="owe_hellberg_0f771b" xml:id="i-461fffdb6bc0afe4-2" n="ebf4ca81">
            <seg n="817a942c">
              Fru talman! Mer pengar, säger Ragwni Marcelind, och sedan kastar
              hon bollen tillbaka till mig. Ja, det var väl att göra det alldeles
              för enkelt för sig. Ni verkar inte vara riktigt överens i den
              så kallade alliansen, som vill visa sådan trovärdighet i alla
              frågor. När man skrapar lite grann på skinnet ser man att det
              nog finns lite sprickor både här och där. Det här är en fråga
              där jag tyckte att Folkpartiet hade en väldigt nyanserad beskrivning
              av problematiken och också en betydligt mer nyanserad syn på den
              ekonomiska frågan.
            </seg>
            <seg n="3454835b">
              När det gäller jämställdhet studerar vi naturligtvis, Ragnwi
              Marcelind, vad våra politiska motståndare har för förslag. Det
              är lite poängen med politiken att ta reda på vad de andra vill,
              så det var väl inte så konstigt. Där är ni inte trovärdiga. Gå
              ut och fråga de lågavlönade kvinnorna i Kommunal och andra grupper
              vem som är trovärdigast i de här frågorna, om det är Kristdemokraterna
              eller Vänsterpartiet.
            </seg>
            <seg n="b0959329">
              Jag lovar faktiskt att ta med mig den här diskussionen. Vi har
              redan väckt den. Vi tycker att Boverket också ska ha del av marksaneringspengarna
              för att snabbare komma åt sådana här problem. Då förväntar jag
              mig, Ragnwi Marcelind, att vi, om vi inte lyckas att i förhandlingarna
              få igenom kravet, får ett rungande gensvar från Kristdemokraterna
              när vi driver den här frågan.
            </seg>
          </u>
          <note type="speaker" n="5f1b9acc">
            Anf. 186 RIGMOR STENMARK (c) replik:
          </note>
          <u who="rigmor_stenmark_bd34ff" xml:id="i-d669a89f8e2589d8-2" n="a7802a43">
            <seg n="96d91ae6">
              Fru talman! Debatten här i kväll visar att den här frågan inte
              är löst. Den visar, tycker jag, på en stor okunnighet hos vissa
              socialdemokrater som nog bör gå hem och läsa på läxan. Men den
              visar också att Vänsterpartiet ändå har förstått och tagit till
              sig de synpunkter som vi har haft, och det tycker jag är bra.
              Men frågan är: Kommer Vänsterpartiet att stödja vår reservation
              och återförvisa ärendet till regeringen så att ni får en chans
              att börja om?
            </seg>
          </u>
          <note type="speaker" n="5bcc3a06">
            Anf. 187 OWE HELLBERG (v) replik:
          </note>
          <u who="owe_hellberg_0f771b" xml:id="i-461fffdb6bc0afe4-3" n="ebf4ca81">
            <seg n="007d88a2">
              Fru talman! Vi har slitit över en vecka för att försöka få ihop
              en budget, så det är inte så lätt att ställa sig bakom en centerreservation
              som kräver någonting annat när det gäller ekonomin. Det funkar
              inte så, och det vet Rigmor Stenmark också.
            </seg>
            <seg n="8f945f3e">
              Jag lovar att vi ska fortsätta att bevaka frågan, och när det
              handlar om pengar har vi möjlighet att återkomma i höstbudgeten.
            </seg>
          </u>
          <note type="speaker" n="314e0401">
            Anf. 188 RIGMOR STENMARK (c) replik:
          </note>
          <u who="rigmor_stenmark_bd34ff" xml:id="i-d669a89f8e2589d8-3" n="a7802a43">
            <seg n="e9db194d">
              Fru talman! Det var intressant att höra att man ha slitit en
              vecka. Pär Nuder sade att man hade sytt ihop en budget på fyra
              dagar. Han klappade händerna och menade att det var ganska så
              lätt att få med sig Vänsterpartiet. Det var inte så stort motstånd.
              Oavsett det har det här inte med den här saken att göra. Ni får
              väl återkomma.
            </seg>
            <seg n="ab14d7fd">
              Det jag ville ta möjligheten till är att säga till er andra som
              inte har förstått problematiken att det finns ett yttrande från
              en socialdemokratisk kommun, nämligen Tierps kommun, som fick
              en förfrågan och som har svarat: Kommunen är av den uppfattningen
              att promemorian behandlar ämnet på ett ytligt sätt. Utredningsarbetet
              har pågått sedan slutet av december 2000. Att utredningen inte
              har kommit längre i den rättsliga analysen av vem som kan anses
              vara ägare till herrelösa fastigheter bekymrar kommunen. Utredningen
              har inte heller utrett olika finansieringslösningar. Kommunen
              anser att utredningen inte har trängt in i rättsliga relevanta
              delar och att utredningen måste fördjupas.
            </seg>
            <seg n="59e60d96">
              Jag hoppas än en gång att Owe Hellberg tar till sig detta.
            </seg>
          </u>
          <note type="speaker" n="da438609">
            Anf. 189 OWE HELLBERG (v) replik:
          </note>
          <u who="owe_hellberg_0f771b" xml:id="i-461fffdb6bc0afe4-4" n="ebf4ca81">
            <seg n="8a89a73e">
              Fru talman! Jag tar till mig det som jag tycker är värt att ta
              till mig. Även den här frågan ska vi naturligtvis titta vidare
              på. Men nu har vi öppnat en möjlighet, och där tyckte jag inte
              att Rigmor Stenmark riktigt hade förstått. Det går faktiskt inte
              att expropriera den här typen av fastigheter, något som hon påstod
              i ett av sina tidigare inlägg. Vi har ordnat den här lagstiftningen
              för att man ska kunna göra det. Vi får väl läsa på allihop och
              titta vad vi egentligen har fattat beslut om. Det är viktigt att
              vi har tagit det här steget och gjort det möjligt.
            </seg>
            <seg n="b93f7a9a">
              När det gäller ekonomin får vi återkomma. Jag lovar jag att vi
              ska titta på frågan.
            </seg>
          </u>
          <note type="speaker" n="211e653e">
            Anf. 190 RIGMOR STENMARK (c):
          </note>
          <u who="rigmor_stenmark_bd34ff" xml:id="i-d669a89f8e2589d8-4" n="a7802a43">
            <seg n="b54d4578">
              Fru talman! Jag känner mig lite envis, precis som när jag hade
              debatten med justitieministern. Kommunen har en möjlighet, till
              och med en skyldighet att åtgärda. Om man kan påvisa att området
              är farligt, smutsigt och eländigt och av stor fara för medborgarna
              runtomkring har kommunen ansvar. Kommunen har möjligheten att
              göra någonting åt det. Problemet är att kommunerna inte har de
              ekonomiska instrumenten. Det är det som är problemet. Staten måste
              ta sitt ansvar.
            </seg>
            <seg n="2132fcac">
              I fallet Söderfors har staten använt området som militärt övningsområde.
              Jag måste få påpeka det än en gång. Man har använt det som militärt
              övningsområde och tar ändå inte det ekonomiska ansvaret. Man har
              använt bostäderna för invandrare när de blev tomma på grund av
              att det inte fanns några arbetstillfällen på orten. När invandrarna
              förflyttades till annan ort stod husen tomma igen. Ändå tar inte
              staten det ekonomiska ansvaret. Det är det som är det stora problemet.
            </seg>
          </u>
          <note n="33fbdcd9">
            Överläggningen var härmed avslutad.
          </note>
          <note n="88c32f88">
            12 § Vissa förvaltningspolitiska frågor
          </note>
          <note n="995aacde">
            Föredrogs
          </note>
          <note type="speaker" n="f157b479">
            Anf. 191 ARNE KJÖRNSBERG (s):
          </note>
          <u who="arne_kjornsberg_7a5474" xml:id="i-57fdfe57c3811ebe-0" n="5828fde7">
            <seg n="ae76b2f1">
              Fru talman! Vi ska nu behandla betänkandet Vissa förvaltningspolitiska
              frågor. Det är föranlett av fyra motioner. För det första handlar
              det om det som brukar kallas möjligheten att använda öppen programvara
              i den offentliga förvaltningen. För det andra handlar det om prissättningen
              på de informationstjänster som samhällets olika organ kan ge.
              För det tredje handlar det enligt min mening inte om potentialen
              utan möjligheterna att reducera antal myndigheter det sista är
              mest sagt på skämt, om nu någon missuppfattar det. För det fjärde
              handlar det om hur man arbetar processorienterat i den offentliga
              förvaltningen vilka möjligheter som finns och på vilka områden
              man kan göra det.
            </seg>
            <seg n="6fb81b3e">
              Samtliga motionsyrkanden är avstyrkta. Skälen kommer att framgå
              av den debatt som alldeles strax följer. Till betänkandet är fogat
              tre reservationer. Olika företrädare för olika partier kommer
              säkert att närmare förklara dem.
            </seg>
          </u>
          <note type="speaker" n="e3850677">
            Anf. 192 CECILIA WIDEGREN (m):
          </note>
          <u who="cecilia_widegren_6ff333" xml:id="i-9b4469cdeb3a8a7e-0" n="8a4a1675">
            <seg n="b5819a9f">
              Fru talman! Finansutskottets ordförande har nu förklarat vad
              det här betänkandet handlar om. Jag tänker för moderat del specifikt
              diskutera en förbättring av betänkandet. Det gör vi i det här
              fallet tillsammans med den frihetliga alliansen. Det handlar om
              att på ett bättre sätt använda skattebetalarnas pengar. Det torde
              vara en sund inställning som också alla andra partier egentligen
              skulle kunna ställa upp på. Det handlar om myndigheterna i Sverige.
            </seg>
            <seg n="16f5a8f0">
              Myndigheterna har en central roll i den demokratiska beslutsprocessen.
              Den svenska demokratin bygger på principen om en självständig
              statsförvaltning. Myndigheterna ska vara effektiva, opartiska
              och på ett rättssäkert sätt tjäna medborgarna.
            </seg>
            <seg n="8a86d1cf">
              I dagens Sverige pekar mycket på att den principen är något hotad.
              Myndighets-Sverige expanderar kraftigt. Myndigheterna ägnar sig
              alltmer åt politisk propaganda, utnämningsmakten missbrukas och
              utredningsväsendet håller på att tappa en del i kvalitet och oberoende.
            </seg>
            <seg n="a71c4b94">
              Fru talman! Känner vi som medborgare till våra myndigheter, myndigheter
              som till exempel Stängselnämnden, Centrum för flexibelt lärande,
              Institutet för ekologisk hållbarhet, Handelsflottans kultur- och
              fritidsråd, Språk- och folkminnesinstitutet, Myndigheten för Sveriges
              nätuniversitet?
            </seg>
            <seg n="46d238f6">
              Sedan sekelskiftet har vi fått 31 helt nya myndigheter. Samtidigt
              vet vi att ett stort antal myndigheter håller på att ombildas
              eller är på förslag att ombildas.
            </seg>
            <seg n="4be3284b">
              I Sverige har vi i dag sammanlagt 234 myndigheter som lämnar
              in en årsredovisning till regeringen, säger Statskontoret. Men
              Statskontoret säger också att det finns drygt 500 myndigheter
              om man räknar med de regionala delarna. ESV säger att det finns
              272 myndigheter i dag i Sverige. Inköpssamordningen säger att
              det finns över 600 myndigheter i Sverige. Ansvarig minister, Sven-Erik
              Österberg, som är bekant för utskottet, sade i en interpellationsdebatt:
              Om man får gissa är det alltifrån 230 till över 500 myndigheter.
            </seg>
            <seg n="f43ec582">
              Vi kanske i dagens debatt kan få reda på hur många myndigheter
              vi har i Sverige. Men det är klart, ansvarig minister sade också
              att han skulle tillsätta en utredning för att ta reda på hur många
              myndigheter det egentligen var, så vi kanske ska invänta den.
              Men jag är väldigt spänd på om vi i dagens debatt kan klara ut
              detta utan en utredning.
            </seg>
            <seg n="ee0bf747">
              Det behövs en rejäl reduktion av antalet myndigheter och ämbetsverk
              i Sverige. Färre myndigheter skulle spara pengar och minska byråkrati
              och krångel. Det är höga administrationskostnader och vi skulle
              spara flera hundra miljoner kronor. En liten myndighet måste också
              leva upp till att ha registrator, jämställdhetsplan och IT-stöd.
              Allt detta kostar självklart pengar.
            </seg>
            <seg n="c1783765">
              En färsk rapport från ESV visar att hela 5060 % av medlen används
              till kringverksamhet i våra myndigheter, det vill säga ren administration
              lokalhyror, utrustning, personalutveckling och liknande. Sanningen
              är alltså att mindre än hälften av myndigheternas anslag går till
              verksamhet som de ska bedriva. Då finns det en hel del resurser
              att spara in. För att inte nämna en annan nyhet som kom för något
              halvår sedan om att det är dyrt med myndigheter, för de ligger
              på lyxadresser. Hela 25 statliga myndigheter har lokalkostnader
              på över 100 000 kr per anställd, för att de ligger på så fina
              adresser framför allt i huvudstaden. Så nog finns det pengar att
              spara.
            </seg>
            <seg n="1569e254">
              Orsakerna bakom tendensen att skapa nya myndigheter är flera.
              En av dem är självklart att regeringen vill belöna lojala och
              kanske lokala företrädare för samarbetspartierna. En annan är
              att regeringen i avsaknad av konkreta åtgärder vill visa handlingskraft
              på ett område. Det kan handla om att visa politisk vilja, styrka,
              prioritering och engagemang.
            </seg>
            <seg n="1f182a04">
              Låt mig ta ett exempel på detta som jag bor ganska nära, nämligen
              betalningen till det fortsatta regeringssamarbetet som i dag existerar
              i form av att det tidigare språkröret för Miljöpartiet, numera
              vår förste generaldirektör på nya Djurskyddsmyndigheten, först
              fick utreda frågan och sedan fick bli myndighetens förste generaldirektör.
              Djurskyddsmyndigheten är ett tydligt exempel på en onödig myndighet
              som bland annat försöker skapa opinion i djurhållningsfrågor och
              driva fram hårdare, näringsfientliga regler utan att invänta politiska
              beslut och ställningstaganden. Det vore självklart lämpligt att
              inordna Djurskyddsmyndigheten i Jordbruksverket, låta dem sköta
              den uppgiften och därmed spara administrationskostnader och annat
              genom att låta den praktiska delen ligga på kommunerna, som det
              borde vara.
            </seg>
            <seg n="5cc0c050">
              Fru talman! Danmark startade den här processen 2002. Statsapparaten
              där är nu något smalare och vassare. Man har sparat kanske 300
              miljoner kronor. Varför kan vi inte göra det i Sverige? Vore inte
              det lämpligt att använda de resurserna på ett bättre sätt? Vi
              kan nog här inne bli överens om var de pengarna skulle komma till
              bättre nytta. Vi moderater och alliansen kan mycket väl bli överens
              om hur vi ska spendera 300 miljoner på ett mycket bättre sätt.
            </seg>
            <seg n="29382ffb">
              Låt mig avslutningsvis yrka bifall till reservation nr 3 där
              vi tillsammans med de andra borgerliga partierna vill få en vassare
              och smalare statsapparat i Sverige.
            </seg>
          </u>
          <note type="speaker" n="a338badb">
            Anf. 193 CHRISTER NYLANDER (fp):
          </note>
          <u who="christer_nylander_7e0a9f" xml:id="i-f5b95e76d4f4cf08-0" n="c98e47aa">
            <seg n="9f5e5d59">
              Fru talman! Jag tänkte också prata om potentialen i att reducera
              antalet myndigheter i Sverige. Cecilia Widegren sade att antalet
              myndigheter i Sverige sedan sekelskiftet ökat med över 30. Då
              ska man kanske notera att det gäller det senaste sekelskiftet,
              2000. 30 nya myndigheter låter i alla fall i mina öron rätt mycket,
              och det är bara under de senaste fyra fem åren som de tillkommit.
            </seg>
            <seg n="17b20ed7">
              Man måste fråga sig varför. Man måste också fråga sig vilken
              effekt det fått. Har arbetslösheten blivit lägre tack vare de
              nya myndigheterna? Ja, möjligen för de tjänstemän som jobbar där,
              men inte totalt sett. Har vi fått bättre statsfinanser? Har vi
              fått renare luft? Har vi fått en bättre skola? Har kvinnors löner
              blivit mer jämställda med männens?
            </seg>
            <seg n="59ac8a5d">
              Nej, man ser inte några sådana effekter av att vi fått 30 nya
              myndigheter. Jag tror att just detta är ett av bekymren med myndighetsraseriet,
              alltså att svaret på politiska utmaningar alldeles för ofta blir
              att tillsätta en ny utredning eller skapa en ny myndighet. Låt
              mig ändå säga att Sverige behöver myndigheter, men inte så många
              som vi har i dag. Jag tror dessutom inte att antalet myndigheter
              behöver öka, och absolut inte så mycket som nu sker.
            </seg>
            <seg n="1f45003e">
              Det har blivit så att man genom att skapa nya myndigheter försöker
              visa handlingskraft och kanske köpa över sympatier från trilskande
              samarbetspartier i budgetförhandlingarna. Men låt oss då komma
              ihåg att när man försöker lösa vissa problem genom att skapa fler
              myndigheter skapar man också nya problem. Man skapar nya regler
              för företagare. Små företag ska behöva fylla i fler blanketter.
              Man skapar nytt krångel för enskilda individer, och det blir svårare
              att sköta det demokratiska ansvarsutkrävandet, som är en viktig
              del i demokratin. Småföretagare ska satsa på sin verksamhet och
              försöka få den att växa för att därigenom skapa nya jobb och nytt
              välstånd. De ska inte behöva syssla med att fylla i ständigt nya
              blanketter.
            </seg>
            <seg n="e02ff727">
              Det handlar också om vad vi använder våra skattepengar till.
              Det finns områden där det behövs handlingskraft. Mer kraft borde
              läggas på att se till så att ungarna i skolan får bra skolböcker
              och att maten inom äldreomsorgen blir bättre än på att starta
              nya myndigheter. Vi har 30 nya myndigheter sedan sekelskiftet.
              Totalt har svenska myndigheter en omsättning på 207 miljarder
              kronor.
            </seg>
            <seg n="fed97a9e">
              Fru talman! Vi behöver en politik som gör svenska medborgare
              myndiga, inte en politik som gör Sverige överfyllt av myndigheter.
              Och det finns, som Cecilia Widegren var inne på, goda exempel
              att lära av. Jag har själv skrivit en motion i ärendet. Vi har
              tittat på hur det fungerar i Danmark. Där har den borgerliga regeringen
              kraftigt minskat antalet myndigheter, och den har gjort det genom
              en mycket tydlig strategi. Det var just det som var målet.
            </seg>
            <seg n="84c3186a">
              År 2002 började de ett arbete med att gå igenom samtliga myndigheter,
              samtliga råd och samtliga institutioner. Syftet var att försöka
              genomföra effektiviseringar och se till att använda statens pengar
              på bästa möjliga sätt minska dubbelarbetet mellan olika myndigheter
              och avveckla de myndigheter som huvudsakligen har till uppgift
              att driva opinionsbildning. Det är nämligen inte statens och statliga
              myndigheters uppgift att bedriva opinionsbildning.
            </seg>
            <seg n="def83d76">
              I mars 2004 redovisade det danska finansdepartementet vad initiativet
              inneburit. Den utvärdering som finns på hemsidan, som jag rekommenderar
              utskottets ledamöter att läsa, visar att de reducerat myndighetsantalet
              kraftigt. Ett par tre hundra har lagts ned sedan årsskiftet 2002.
              Någon samlad utvärdering av konsekvenserna har inte genomförts
              ännu, men redan nu ser man att man kunnat spara rätt mycket pengar
              åt staten genom att minska antalet myndigheter.
            </seg>
            <seg n="0d63fc7e">
              Man har, som Cecilia Widegren nämnde, sparat ungefär 350 miljoner
              kronor bara på detta enkla sätt, alltså genom att reducera antalet
              myndigheter, se till att minska antalet myndigheter som har dubbelarbete,
              och genom att ta bort opinionsbildande myndigheter. De 350 miljoner
              kronorna skulle också vi kunna använda till någonting mycket bättre.
            </seg>
          </u>
          <note n="39fa6ebb">
            Jag yrkar bifall till reservation 3.
          </note>
          <note type="speaker" n="c499b72f">
            Anf. 194 CARIN LUNDBERG (s):
          </note>
          <u who="carin_lundberg_3e406f" xml:id="i-ff635c53e79b8f97-0" n="e0857d4b">
            <seg n="8b688dbc">
              Fru talman! I dag diskuterar finansutskottet, som framgått, motioner
              inom förvaltningspolitiken. I Sverige har vi en förvaltningsmodell
              som tjänat oss väl sedan Axel Oxenstiernas tid. Vi har relativt
              små departement och fristående myndigheter med en hög grad av
              självständighet. Svensk statsförvaltning står sig väl i en internationell
              jämförelse. Vår modell med ett litet regeringskansli och fristående
              myndigheter har i huvudsak inneburit positiva erfarenheter med
              hög effektivitet och korta beslutsvägar.
            </seg>
            <seg n="3ba7cbe5">
              Regeringen har under senare år genomfört omfattande moderniseringar
              av förvaltningen. Krav på ökad effektivitet har lett till stora
              strukturförändringar och nya mer ändamålsenliga styrformer. Man
              har också minskat antalet myndigheter och personal kraftigt. Ändå
              gör förvaltningen mer, vilket betyder en ökad produktivitet och
              effektivitet. Regeringen har genomfört en omfattande delegering
              till myndigheterna.
            </seg>
            <seg n="ac6b1ccb">
              Motionärerna anser trots detta att antalet myndigheter måste
              minska. Jag vill därför påminna om att det finns många olika typer
              av myndigheter, alltifrån stora centrala verk till regionala och
              lokala organ, små nämndmyndigheter och tillfälliga organ med vissa
              myndighetsuppgifter. Antalet statliga myndigheter har minskat
              från 1 360 år 1990 till 440 i dag. Huvudorsaken till förändringarna
              är att flera myndighetskoncerner med regional och lokal organisation
              slagits samman till större och färre enheter. En annan orsak är
              att myndigheter lagts ned och arbetsuppgifterna helt eller delvis
              övertagits av någon annan myndighet. Ett tredje skäl är att verksamhet
              som är konkurrensutsatt har bolagiserats.
            </seg>
            <seg n="ec37d977">
              Det är alltså ingen allmän trend att antalet myndigheter ökar.
              Visserligen bildas det hela tiden nya myndigheter, men det sker
              samtidigt som gamla myndigheter läggs ned. Under 2003/04 inrättades
              14 myndigheter samtidigt som 14 upphörde. Utskottets förre ordförande
              Sven-Erik Österberg, som vi nyss hörde talas om, har också aviserat
              att detta arbete måste fortsätta.
            </seg>
            <seg n="b2768139">
              Jag började med att säga att vår förvaltningsmodell härstammar
              från Axel Oxenstierna på 1600-talet och att den ännu fungerar
              väl. Trots detta har Ansvarskommittén fått i uppdrag att bedöma
              om struktur och uppgiftsfördelning inom staten behöver förändras
              för att klara framtidens välfärdsåtaganden och bidra till ökad
              tillväxt. I uppdraget ingår att utarbeta principer för den centrala
              myndighetsstrukturen och att överväga hur samordningen av de statliga
              myndigheternas verksamhet kan förbättras, till exempel genom en
              sammanhållen styrning av verksamhet som berör flera myndigheter
              eller genom sammanläggning av myndigheter.
            </seg>
            <seg n="401232c6">
              I reservationen skriver oppositionen att antalet myndigheter
              ökar för att regeringen belönar lojala företrädare för sina samarbetspartier
              med myndighetschefstjänster, eller att regeringen i avsaknad av
              konkreta åtgärdsförslag på ett sakområde vill visa handlingskraft.
              Att då inrätta en ny myndighet ger intryck av politisk vilja,
              prioritering och engagemang, anser oppositionen.
            </seg>
            <seg n="2f5f2967">
              Fru talman! Jag finner detta påstående om inte oförskämt så i
              alla fall som en grov överdrift. Av 228 chefer för myndigheter
              som lyder omedelbart under regeringen har i dagsläget omkring
              50 stycken eller 22 % någon form av politisk bakgrund. Det kan
              man inte tycka är alarmerande. I en ESO-rapport från 2003 konstaterades
              snarast en minskning av andelen generaldirektörer med politiska
              meriter under 90-talet. Regeringens förvaltningspolitik värnar
              vår långa tradition av att statliga utnämningar ska grundas på
              förtjänst och skicklighet.
            </seg>
            <seg n="d9912b6e">
              Om oppositionspartierna i stället hade påtalat de verkliga skevheterna,
              som faktiskt finns, nämligen att andelen kvinnor är för låg liksom
              andelen personer med annan etnisk bakgrund, då skulle vi ha kunnat
              ha en konstruktiv debatt i det här ärendet.
            </seg>
          </u>
          <note n="706e28ff">
            Med detta, fru talman, yrkar jag bifall till finansutskottets
            förslag i betänkandet.
          </note>
          <note type="speaker" n="de3ee1e4">
            Anf. 195 CHRISTER NYLANDER (fp) replik:
          </note>
          <u who="christer_nylander_7e0a9f" xml:id="i-f5b95e76d4f4cf08-1" n="c98e47aa">
            <seg n="7a2e6a80">
              Fru talman! Det var ju bra att Carin Lundberg själv nämnde att
              vi har en skev rekrytering till myndighetschefsposterna. Då kan
              man fundera på varför inte majoriteten i utskottet, och Carin
              Lundberg från talarstolen, säger till regeringen att detta måste
              skärpas upp. Det skulle vi i så fall kunna samsas om.
            </seg>
            <seg n="9a9980aa">
              Möjligen kan man hävda att det inte är så många socialdemokrater
              som får bli chefer för myndigheter. Men varje gång som man överträder
              den princip som Axel Oxenstierna hade gör man ett fel. Och varje
              gång tycker jag att det ska påpekas.
            </seg>
            <seg n="334cc892">
              Sedan sägs det att vi reducerat antalet myndigheter. Ja, när
              man slår ihop en mängd skattemyndigheter till ett skatteverk kan
              man naturligtvis hävda att antalet myndigheter minskar, men jag
              tror för den skull inte att vanligt folk eller småföretagare märker
              att reglerna blivit färre eller krånglet mindre.
            </seg>
            <seg n="2ae24b21">
              Vi har sedan sekelskiftet på fyra fem år fått 30 nya myndigheter.
              Finns det någon av dem som om vilken Carin Lundberg kan säga:
              Den var onödig, den hade vi kunnat klara oss utan? Eller är alla
              dessa 30, 31 nya myndigheter verkligen av väldigt stor vikt för
              Sverige?
            </seg>
            <seg n="01ebc88d">
              I Danmark har man som jag sade tidigare en väldigt medveten strategi
              för att minska och minimera antalet myndigheter. Vi behöver myndigheter,
              men vi behöver kanske inte alla. I Danmark har man genom att ha
              den tydliga strategin kunnat spara in 350 miljoner kronor till
              statskassan.
            </seg>
            <seg n="72cc1f7c">
              Vi kan gissa att det för svenska myndigheter enkelt uträknat
              skulle röra sig om ungefär 600 miljoner kronor till statskassan.
              På två år har man lyckats med detta. Är det någonting som skulle
              kunna locka Carin Lundberg till att försöka göra det också i Sverige?
            </seg>
          </u>
          <note type="speaker" n="307a0ef5">
            Anf. 196 CARIN LUNDBERG (s) replik:
          </note>
          <u who="carin_lundberg_3e406f" xml:id="i-ff635c53e79b8f97-1" n="e0857d4b">
            <seg n="62814cf3">
              Fru talman! Jag har egentligen en motfråga till Christer Nylander.
              Varför kan inte politiker och speciellt socialdemokratiska politiker
              anses som kompetenta när det gäller något annat jobb än att ha
              ett uppdrag som riksdagsledamot eller annat politiskt uppdrag?
            </seg>
            <seg n="f64be464">
              Jag är lite förvånad över att ni från alliansens sida så ensidigt
              fokuserar på politisk bakgrund. Den stora utmaningen är egentligen
              att bättre spegla det svenska folket på alla plan. Jag vill se
              fler kvinnor som generaldirektörer. Där har vi kommit en bra bit
              på väg. Men jag är inte alls nöjd.
            </seg>
            <seg n="36e50937">
              Den allra största utmaningen handlar om att rekrytera kompetenta
              människor med annan etnisk bakgrund. Om vi kunde vara överens
              där vore det både välkommet och klädsamt.
            </seg>
            <seg n="91d3b789">
              Om vi tittar på vilka företrädare vi har kommer näringslivsföreträdarna
              vanligen från arbetsgivarsidan medan personer från politiken ofta
              har bakgrund i socialdemokratin. Det är klart att det är obalanser
              som vi bör arbeta bort.
            </seg>
            <seg n="8b767b46">
              Den socialdemokratiska övervikten kan bero på att många i vårt
              parti är fostrade som ledare i statsförvaltningen på grund av
              ett historiskt långt regeringsinnehav. Det gäller inte minst statssekreterare.
            </seg>
            <seg n="5705ae92">
              Samtidigt måste också sägas att intresset för offentliga uppdrag
              har varit generellt lägre bland borgerliga politiker eftersom
              näringslivsuppdragen har lockat mer.
            </seg>
            <seg n="5e0f5b33">
              Det ställdes en fråga om alla de nya myndigheterna behövs. Det
              är inte jag som skapar de nya myndigheterna. Jag kan inte svara
              för regeringens beslut i alla enskilda delar. Jag kan bara peka
              på en del.
            </seg>
            <seg n="6e133119">
              Alla utredningar som vi här i riksdagen föreslår, motionerar
              om och också får beslut på ibland blir ju egna myndigheter. Vi
              bidrar på så sätt till att öka antalet myndigheter.
            </seg>
          </u>
          <note type="speaker" n="0c656b2c">
            Anf. 197 CHRISTER NYLANDER (fp) replik:
          </note>
          <u who="christer_nylander_7e0a9f" xml:id="i-f5b95e76d4f4cf08-2" n="c98e47aa">
            <seg n="e2839cce">
              Fru talman! Det var ett väldigt bra svar på mina två frågor om
              någon av dessa 30 myndigheter var onödiga. Det var synd att Carin
              Lundberg inte kunde hitta någon som var tillskapad de senaste
              fem åren som skulle kunna vara onödig och som vi skulle kunna
              plocka bort. Man måste pröva varje myndighet väldigt noga. Varje
              fel använd skattekrona är en stöld från skattebetalarna.
            </seg>
            <seg n="3831ad01">
              Jag fick inte heller något svar på frågan om man kan vara lite
              nyfiken på Danmark. Där har man haft strategin att minimera antalet
              myndigheter så mycket som möjligt. Det behövs myndigheter. Men
              man kan dra ned dem så mycket som möjligt. Där hade man sparat
              350 miljoner enligt preliminära uträkningar bara på ett par års
              arbete. Kan inte det vara intressant för Sverige? Vi är väl ändå
              överens om att man ska använda skattepengar på bästa möjliga sätt?
            </seg>
            <seg n="09991aea">
              Det finns en punkt där vi är helt överens och där jag inte har
              någon som helst anledning att motsätta mig. Vi ska ha fler kvinnor
              och invandrare som generaldirektörer. Det är en väldigt viktig
              politisk fråga. Jag kan också tänka mig att vi ska ha socialdemokratiska
              eller liberala generaldirektörer. Att vara riksdagsledamot eller
              kommunalråd ska inte vara diskriminerande för att bli generaldirektör.
            </seg>
            <seg n="fed8481e">
              Men vid varje tillsättning måste det vara förtjänst och skicklighet
              som avgör om man ska vara lämpad att vara generaldirektör för
              just den myndigheten. Jag tror nog att både jag och Carin Lundberg
              kan komma på något exempel där det kanske inte är just den sakliga
              kompetensen som har gjort att någon har blivit myndighetschef
              utan någonting annat.
            </seg>
          </u>
          <note type="speaker" n="ce576bd0">
            Anf. 198 CARIN LUNDBERG (s) replik:
          </note>
          <u who="carin_lundberg_3e406f" xml:id="i-ff635c53e79b8f97-2" n="e0857d4b">
            <seg n="4f08e57c">
              Fru talman! Jag och Christer Nylander är helt överens om att
              vi inte får förslösa någon enda skattekrona. Varje förslösad skattekrona
              är en stöld från folket.
            </seg>
            <seg n="f2677725">
              När det gäller frågan om jag är beredd att titta på Danmark har
              det tidigare sagts här att Ansvarskommittén redan har det uppdraget
              att göra den översyn som Christer Nylander frågar efter.
            </seg>
            <seg n="388d6675">
              Sedan går jag till frågan om förtjänst och lämplighet. Jag menar
              att den tillsättningspolitik som regeringen har i dag bygger på
              att vederbörande som får en myndighetstjänst har gjort sig förtjänt
              av denna. Man är förtjänt, och man är lämplig.
            </seg>
            <seg n="47b87e1e">
              Titta på generaldirektören för Riksgäldskontoret, Bo Lundgren.
              Han måste väl sägas vara kompetent för det uppdraget. En partikamrat
              till Christer Nylander, Eva Eriksson, är landshövding. Hon måste
              väl också bedömas vara kompetent för det uppdraget.
            </seg>
            <seg n="3d1eaaed">
              Det gäller också den som diskuteras för närvarande mest i medierna.
              Han är den som är mest kompetent för uppdraget, som jag ser det.
              Men han har ett enda stort fel, och det är han är socialdemokrat.
              Det är Lars Engqvist, som nu har fått ett ordförandeuppdrag. Hans
              kompetens ifrågasätts enbart för att han är socialdemokrat.
            </seg>
            <seg n="e17a32b6">
              Vad tycker Christer Nylander om det? Ska man inte titta på förtjänst
              och lämplighet vid alla tillsättningar?
            </seg>
          </u>
          <note type="speaker" n="f0f99a49">
            Anf. 199 CECILIA WIDEGREN (m) replik:
          </note>
          <u who="cecilia_widegren_6ff333" xml:id="i-1a0b58babef4a5af-0" n="8a4a1675" next="i-2d246a4d7e7356f2-0">
            <seg n="7ecfbf4f">
              Fru talman! Jag uppfattade Carin Lundbergs inlägg här i talarstolen
              som att hon är rätt nöjd ändå på det här området. Samtidigt säger
              hon att det är viktigt att vi inte stjäl från folket och att varje
              skattekrona är viktig. Jag fick det inte riktigt att gå ihop.
              Nog sjutton kan det finnas en hel del bland våra svenska myndigheter
              som inte är tillräckligt effektivt och där det finns mer att göra.
            </seg>
            <seg n="73b094b1">
              Jag funderade lite grann kring utnämningspolitiken. Du valde
              att nämna en procentsats. Jag ska välja att nämna hur det ser
              ut i verkligheten.
            </seg>
          </u>
          <note n="ad7d0cdd">
            Arbetarskyddsstyrelsens generaldirektör Kenth Pettersson är före
            detta socialdemokrat. Banverkets generaldirektör Bo Bylund är
            före detta socialdemokrat. Riksförsäkringsverkets generaldirektör
            Anna Hedborg är före detta socialdemokrat. Rikspolischefen Sten
            Heckscher är före detta socialdemokrat. Luftfartsverkets generaldirektör
            Lars Rekke är före detta socialdemokrat. Statistiska centralbyråns
            generaldirektör Svante Öberg är före detta socialdemokrat.
          </note>
          <u who="cecilia_widegren_6ff333" xml:id="i-2d246a4d7e7356f2-0" n="8a4a1675" prev="i-1a0b58babef4a5af-0">
            <seg n="9ef808e9">
              Jag kan göra den här listan väldigt lång. Dessutom är det ett
              antal män här, Carin Lundberg. Hur kommer det sig? Ska jag fortsätta?
              Nuteks generaldirektör Kjell Jansson är socialdemokrat. Det finns
              en lång lista på detta.
            </seg>
            <seg n="22a3bc16">
              Det är klart att maktinnehavet i Sverige har speglat styrningen
              av våra statliga myndigheter. Det är inte rimligt. Det handlar
              om att ett antal statliga tjänstemän som har jobbat och kämpat
              i många år inte ens kommer till tals när de här utnämningarna
              sker. Det måste vara beklämmande. Detta kan inte Carin Lundberg
              vara stolt och nöjd över.
            </seg>
          </u>
          <note type="speaker" n="a1c5d9be">
            Anf. 200 CARIN LUNDBERG (s) replik:
          </note>
          <u who="carin_lundberg_3e406f" xml:id="i-ff635c53e79b8f97-3" n="e0857d4b">
            <seg n="3ca707e7">
              Fru talman! Jag är stolt men inte helt nöjd. Jag tycker fortfarande
              att det behöver göras mycket på myndighetssidan. Det behöver arbetas
              mer. Därför har jag redan berättat om att Sven-Erik Österberg,
              vår biträdande finansminister och tidigare ordförande i finansutskottet,
              också arbetar med den här frågan.
            </seg>
            <seg n="ca0c1ae7">
              Den väldigt stora utredning som Ansvarskommittén är håller också
              på med de frågorna. Jag tycker inte att det finns anledning att
              inte känna sig nöjd. Man kan känna sig nöjd men fortfarande vilja
              mer.
            </seg>
            <seg n="9c629755">
              Cecilia Widegren gjorde en uppräkning här. Det stämmer inte med
              det som ni skriver i reservationen att antalet myndigheter ökar
              för att regeringen belönar lojala företrädare för sina samarbetspartier
              med myndighetschefstjänster.
            </seg>
            <seg n="883fd8aa">
              De exempel som jag har fått är enbart socialdemokrater. Därför
              undrar jag: Gäller bristen på kompetens, att man inte har förtjänst
              och lämplighet, bara socialdemokrater? Eller kan Cecilia Widegren
              ge mig något exempel på någon från den borgerliga sidan som på
              så sätt också saknar kompetens?
            </seg>
          </u>
          <note type="speaker" n="81306c99">
            Anf. 201 CECILIA WIDEGREN (m) replik:
          </note>
          <u who="cecilia_widegren_6ff333" xml:id="i-9b4469cdeb3a8a7e-1" n="8a4a1675">
            <seg n="e9ef264f">
              Fru talman! Det är tråkigt att riksdagsledamoten Carin Lundberg
              inte lyssnade på mitt anförande. Jag tog som exempel den utnämning
              som har skett av före detta språkröret i Miljöpartiet. Han är
              före detta utredare och numera generaldirektör för en myndighet
              som helt klart är en betalning för samarbetet för att ni ska ha
              regeringsinnehavet. Det finns klara och tydliga exempel på detta.
            </seg>
            <seg n="fca79613">
              Jag fick i ditt anförande, Carin Lundberg, reda på att vi har
              440 myndigheter i Sverige. Detta kunde inte ens ansvarig minister
              svara på här i kammaren för ett tag sedan, utan då var det en
              gissning på alltifrån 230 till över 500. Därför skulle han nu
              tillsätta en utredning och ta reda på detta.
            </seg>
            <seg n="4755f8cb">
              Eftersom vi här i dag nu har fått reda på att det är 440 föreslår
              jag att du och jag efter den här debatten skickar ett mejl till
              statsrådet på andra sidan vattnet så att han får reda på det.
              Vi har sparat in lite av skattebetalarnas pengar om vi slipper
              den utredningen. Därmed har vi gjort någon effektivitet av den
              debatt som vi har haft, om vi nu inte kan bli överens om att vi
              ska skära i antalet myndigheter för att på det sättet spara pengar.
            </seg>
          </u>
          <note type="speaker" n="5176154d">
            Anf. 202 CARIN LUNDBERG (s) replik:
          </note>
          <u who="carin_lundberg_3e406f" xml:id="i-ff635c53e79b8f97-4" n="e0857d4b">
            <seg n="8dce1282">
              Fru talman! Jag vill bara än en gång säga att det finns ingen
              allmän trend att antalet myndigheter ökar. Visserligen får vi
              nya myndigheter hela tiden, och en del av dem är utredningar,
              så antalet är inte så lätt att fastställa alla gånger. Det är
              också så att gamla myndigheter läggs ned. Jag pekade på att det
              under 20032004 inrättades 14 myndigheter samtidigt som 14 andra
              upphörde.
            </seg>
            <seg n="3e28c2e1">
              Jag tycker inte att huvudändamålet måste vara att minska antalet
              myndigheter. Det viktigaste måste vara att vi ska ha en effektiv
              statsförvaltning, att vi ska ha små och effektiva departement
              och att vi ska ha en hög grad av självständighet på våra myndigheter.
            </seg>
            <seg n="6ccebefe">
              När vi har tittat på effektiviteten det såg vi till exempel senast
              under EU-ordförandeåret har vi sett att våra fristående myndigheter
              har hög effektivitet och korta beslutsvägar. Varenda en som besöker
              något annat land och kommer i kontakt med det landets byråkrati
              vet att svensk statsförvaltning är mycket effektiv.
            </seg>
          </u>
          <note n="33fbdcd9">
            Överläggningen var härmed avslutad.
          </note>
          <note n="ad10904b">
            13 § Finansiella säkerheter
          </note>
          <note n="995aacde">
            Föredrogs
          </note>
          <note type="speaker" n="a40126be">
            Anf. 203 AGNETA RINGMAN (s):
          </note>
          <u who="agneta_ringman_bc7ec9" xml:id="i-34e0fa4ce01880d4-0" n="effc0a51">
            <seg n="071a7d67">
              Fru talman! Nu ska vi gå över till att behandla ett regeringsförslag
              om finansiella säkerheter i FiU24. Det handlar om några lagändringar
              för att genomföra ett EG-direktiv.
            </seg>
            <seg n="323fae5e">
              I stort kan man säga att regeringen anser att de regler som finns
              i dag stämmer rätt väl överens med säkerhetsdirektivet. Men man
              föreslår några kompletteringar som krävs för full överensstämmelse.
              Syftet är att användningen av säkerheter på EU:s finansmarknader
              ska bli säkrare och att förfarandet ska bli enklare, genom att
              man begränsar vissa formella krav.
            </seg>
          </u>
          <note n="9ba477c0">
            Egentligen skulle det här säkerhetsdirektivet ha införlivats
            under december 2003. Något försenat föreslås nu bestämmelserna
            träda i kraft den 1 maj i år.
          </note>
          <note n="a568c7f5">
            I ärendet finns två motioner, som avstyrks, och en reservation.
          </note>
          <note type="speaker" n="84ba1c1f">
            Anf. 204 TOMAS HÖGSTRÖM (m):
          </note>
          <u who="tomas_hogstrom_930587" xml:id="i-f6be4c72b626f567-0" n="b9cfa2be">
            <seg n="731c4b2c">
              Fru talman! I den gemensamma borgerliga reservationen med anledning
              av detta betänkande redovisar vi vår inställning till den proposition
              och de förslag som finns redovisade.
            </seg>
            <seg n="d7805930">
              Vi anser att regeringens förslag när det gäller möjligheten för
              större företag som agerar på finansmarknaden att avtala om fri
              förfoganderätt på ställda panter innebär onödiga begränsningar.
              Den fria förfoganderätten över en ställd pant bör vara mer omfattande
              när det handlar om säkerheter som ställs mellan större företag.
              Vi föreslår därför att undantaget från lagen om handel med finansiella
              instrument ska omfatta samtliga svenska och internationella företag
              och myndigheter som idkar regelbunden handel med finansiella instrument.
            </seg>
            <seg n="1defb0e5">
              Med det, fru talman, yrkar jag bifall till reservationen.
            </seg>
          </u>
          <note type="speaker" n="31e141d4">
            Anf. 205 CHRISTER NYLANDER (fp):
          </note>
          <u who="christer_nylander_7e0a9f" xml:id="i-f5b95e76d4f4cf08-3" n="c98e47aa">
            <seg n="4721f33c">
              Fru talman! En väl fungerande finansmarknad är en väldigt viktig
              förutsättning för att ekonomin som sådan ska fungera bra. Det
              är inte alltid helt enkelt att se dessa orsakssamband mellan finansmarknaden
              och arbetslösheten, tillväxten eller välståndet, men de finns
              där i grunden. Det handlar både om att se till att pengar används
              effektivt och att se till att man undviker onödig instabilitet.
              Båda dessa är väldigt viktiga.
            </seg>
            <seg n="dcf9df63">
              Vi genomför nu i Europa en mängd förändringar för att gemensamt
              se till att finansmarknaden fungerar bättre. Jag tycker att det
              är viktigt att säga att detta är någonting som vi gör tillsammans
              med länderna i Europa och att det inte är något anonymt EU-direktiv
              som kräver det. Detta är bra för Sverige, och det är bra för Europas
              ekonomi.
            </seg>
            <seg n="eafb9587">
              Finansiella säkerheter ser till att man kan öka effektiviteten
              i hur man använder pengar. Det ökar också möjligheten att flytta
              kapital på ett effektivt sätt och se till att pengar hamnar på
              de marknader där de gör mest nytta. Det innebär också att man
              kan minska eller öka möjligheterna att förändra sin risksituation,
              vilket också är väldigt viktigt för att finansmarknaden ska fungera
              väl.
            </seg>
            <seg n="c7d79244">
              Att ha gemensamma EU-regler på detta område är väldigt viktigt.
              Det är rätt viktigt att vi noterar det i den här debatten, att
              det är bra för svensk ekonomi och för Europas möjlighet till tillväxt
              att vi genomför den här typen av gemensamma regler i Europa.
            </seg>
            <seg n="b7fdcd78">
              Fru talman! Det låter kanske som att vi är väldigt överens i
              detta betänkande, men det finns en punkt där vi från Folkpartiet
              och övriga allianspartier har en avvikande uppfattning. Det är
              där vi tycker att regeringen gör en onödig begränsning i hur kapitalet
              ska kunna få flyta fritt. Man gör det lite onödigt krångligt.
            </seg>
            <seg n="28e4fe2f">
              Vi har ganska stort stöd för detta bland remissinstanserna. Konkurrensverket,
              Riksbanken, Bankföreningen, Börsen, Fondhandlareföreningen med
              flera tycker att större företag som agerar på finansmarknaden
              måste få samma förutsättningar på detta område som företag som
              står under Finansinspektionens tillsyn.
            </seg>
            <seg n="77b7a986">
              Riksbanken skriver till exempel i sitt remissvar: Större företag
              som agerar på finansmarknaden måste anses vara jämbördiga med
              företag som står under Finansinspektionens tillsyn, och det kan
              därför inte anses finnas något väsentligt skyddsintresse för denna
              kategori av professionella aktörer.
            </seg>
            <seg n="5353e35c">
              Detta låter möjligen som torr prosa, men det är också ett viktigt
              sätt för att på marginalen se till att svensk finansmarknad och
              europeisk finansmarknad fungerar bättre.
            </seg>
            <seg n="c4bcca51">
              Folkpartiet och de andra allianspartierna har tagit upp detta
              i en motion, men vi har egentligen inte fått något skäl till att
              regeringen och utskottsmajoriteten avstyrker detta. Jag hoppas
              att vi ska kunna få det i den här debatten.
            </seg>
            <seg n="36b1ea80">
              Jag ska ärligt säga att det är en ganska marginell förändring
              vi föreslår. Det är också en ganska marginell förändring på den
              finansiella marknaden som detta skulle innebära. Men som Sveriges
              ekonomi ser ut i dag behöver vi ha marginalerna på vår sida.
            </seg>
            <seg n="73235622">
              Därför skulle jag vilja yrka bifall till reservationen.
            </seg>
          </u>
          <note type="speaker" n="f56d1f15">
            Anf. 206 KJELL NORDSTRÖM (s):
          </note>
          <u who="kjell_nordstrom_39d2c4" xml:id="i-3c12af67bacf6b62-0" n="ff2888ae">
            <seg n="9f75f0bd">
              Fru talman! De svenska bestämmelserna för de finansiella säkerheterna
              har vid flera tillfällen det senaste årtiondet anpassats i syfte
              att bättre anpassa regelverket till de förhållanden och behov
              som finns på finansmarknaden. På flera områden har Sverige redan
              ett regelverk som är väl i linje med kraven i säkerhetsdirektivet.
            </seg>
            <seg n="3f770b1b">
              I juni 2002 beslutade man om EG:s säkerhetsdirektiv, och det
              är det som är bakgrunden till dagens debatt och beslut om finansiella
              säkerheter. Bakgrunden till direktivet var bland annat olikheterna
              i de nationella regelverken, vilka skapade rättsosäkerhet vid
              gränsöverskridande verksamhet. Direktivet är en del av den ökade
              harmoniseringen av lagstiftningen på finansmarknaderna. Direktivet
              ska tillämpas på säkerhetsavtal, det vill säga sedvanliga pantavtal
              och säkerhetsöverlåtelser, som avser finansiella tillgångar av
              visst slag. Tillämpningsområdet begränsas till avtal där den ena
              eller båda parterna är en myndighet eller ett företag på finansmarknaden.
              Direktivet omfattar bara skriftliga säkerhetsavtal.
            </seg>
            <seg n="5fa85838">
              Det framgår inte uttryckligen av säkerhetsdirektivet om det är
              fråga om minimireglering eller inte. Enligt uttalande från kommissionen
              ger direktivet ett ramverk av minimikaraktär. Regeringen gör den
              bedömningen att direktivet bör ses som ett ramverk i syfte att
              uppnå en effektivare hantering och rättssäkerhet samt att det
              avser att ge en minimireglering.
            </seg>
            <seg n="8e256177">
              På en punkt råder dock oenighet i utskottet, och det gäller den
              så kallade förfoganderätten för finansiella aktörer. Regeringen
              hade i det ursprungliga förslaget öppnat för möjligheten för företag
              som står under Finansinspektionens tillsyn att upprätta ett skriftligt
              avtal för att få förfoga över annans finansiella instrument och
              att det endast skulle gälla om motparten var en fysisk person.
              Men Lagrådet har haft flera invändningar mot detta förslag. Regeringen
              har därför begränsat sig till att föreslå att undantag endast
              ska göras för de finansiella aktörer som räknas upp i säkerhetsdirektivet.
            </seg>
            <seg n="7788f871">
              I reservationen från maktalliansen tycker man att regeringen
              inte skulle ha följt Lagrådets rekommendation. Jag har under mina
              år i denna kammare många gånger hört en stor upprördhet och indignation
              när regeringen har avstått från att följa Lagrådets rekommendation,
              men jag noterar att samma upprördhet och indignation nu upprepas
              från samma kritiker när regeringen väljer att följa Lagrådets
              rekommendation.
            </seg>
          </u>
          <note n="aeb2e04f">
            Fru talman! Med dessa ord yrkar jag bifall till förslaget i utskottets
            betänkande och avslag på reservationen.
          </note>
          <note type="speaker" n="c5af6196">
            Anf. 207 CHRISTER NYLANDER (fp) replik:
          </note>
          <u who="christer_nylander_7e0a9f" xml:id="i-f5b95e76d4f4cf08-4" n="c98e47aa">
            <seg n="5c22696d">
              Fru talman! Kjell Nordström måste ha läst fel betänkande, för
              det finns ingen reservation från någon maktallians. Däremot finns
              det en reservation från en borgerlig allians, och det är en helt
              annan sak. Maktalliansen sitter vid makten.
            </seg>
            <seg n="799a33b0">
              Det är rätt som Kjell Nordström säger, att det finns en del kritik
              från Lagrådet i det här underlaget. Från Folkpartiets sida har
              vi därför i vår motion skrivit in att man bör beakta de synpunkter
              som kommer från Lagrådet när man kommer tillbaka till riksdagen
              med ett nytt förslag om att bredda den här kretsen.
            </seg>
            <seg n="7be00071">
              Jag skulle bara vilja ställa en kort fråga till Kjell Nordström:
              Tycker Kjell Nordström att det är ett rimligt förfarandesätt,
              att man beaktar Lagrådets förslag och sedan lägger fram ett utvidgat
              förslag?
            </seg>
          </u>
          <note type="speaker" n="82463abd">
            Anf. 208 KJELL NORDSTRÖM (s) replik:
          </note>
          <u who="kjell_nordstrom_39d2c4" xml:id="i-3c12af67bacf6b62-1" n="ff2888ae">
            <seg n="bf57dec9">
              Fru talman! Först, Christer Nylander, du har rätt. Den borgerliga
              maktalliansen det var så det hette. Det är ett förtydligande.
              Jag sade naturligtvis fel.
            </seg>
            <seg n="71272563">
              Jag kan mycket väl tänka mig att man kommer att återkomma i den
              här frågan. Jag tror inte att det är sista gången Sveriges riksdag
              behandlar en proposition om de här säkerhetsdirektiven. Vi ser
              ju en utveckling av hela den lagstiftningen. Jag tror att den
              här kammaren kommer att få ägna mycket tid åt det här och att
              det blir flera betänkanden innan det här är så utvidgat som det
              bör vara. Det har också att göra med att vi får nya finansiella
              instrument hela tiden, så att hela lagstiftningen kommer att förändras
              också när finansmarknaden förändras.
            </seg>
          </u>
          <note type="speaker" n="699bfe26">
            Anf. 209 CHRISTER NYLANDER (fp) replik:
          </note>
          <u who="christer_nylander_7e0a9f" xml:id="i-f5b95e76d4f4cf08-5" n="c98e47aa">
            <seg n="ee6a424d">
              Fru talman! Som man känner sig själv bedömer man andra. Vi ser
              oss inte som en maktallians, utan som en allians för Sverige.
              Det är möjligen så att ni känner er som en maktallians, och därför
              känns det ordet så naturligt i er mun.
            </seg>
            <seg n="66e66c6f">
              Tycker Kjell Nordström att det skulle vara bra, om jag ställer
              frågan så i stället, om man breddade undantaget? Tycker Kjell
              Nordström att det, om man ser till att man kan ta till sig av
              Lagrådets förslag, i sig skulle vara bra om man kunde bredda undantagskretsen?
              Skulle man då se till att svensk finansmarknad på marginalen fungerar
              lite bättre, att man på marginalen använder svenska pengar lite
              bättre och att vi därmed på marginalen får lite bättre svensk
              ekonomi, lite lägre arbetslöshet och lite högre välstånd? Marginaler
              kan vara ganska viktiga i svensk ekonomi.
            </seg>
          </u>
          <note type="speaker" n="3d148a2c">
            Anf. 210 KJELL NORDSTRÖM (s) replik:
          </note>
          <u who="kjell_nordstrom_39d2c4" xml:id="i-3c12af67bacf6b62-2" n="ff2888ae">
            <seg n="9eacf312">
              Fru talman! Christer Nylander får nog finna sig i att jag i de
              framtida debatterna kommer att tala om den borgerliga maktalliansen.
              Det får vi nog finna oss i.
            </seg>
            <seg n="635caa02">
              Ja, jag tror att det kan vara bra att förändra de här reglerna
              framöver. Som jag sade tidigare ser jag en utveckling av den här
              lagstiftningen, och vi har säkert att återkomma vid flera tillfällen.
              Inte minst när finansmarknaden utvecklas kommer det helt enkelt
              att krävas.
            </seg>
          </u>
          <note n="33fbdcd9">
            Överläggningen var härmed avslutad.
          </note>
          <note n="5e23f77b">
            14 § Vissa frågor rörande fastigheter
          </note>
          <note n="995aacde">
            Föredrogs
          </note>
          <note type="speaker" n="bc82ac9e">
            Anf. 211 MARIA HASSAN (s):
          </note>
          <u who="maria_hassan_33bd56" xml:id="i-19b21761b383d4ec-0" n="de6d8910" next="i-762edfb038ef44bf-0"/>
          <note n="aebeb81a">
            Fru talman! Jag ska inleda debatten om lagutskottets betänkande
            16 i vilket behandlas 15 motionsyrkanden som handlar om civilrättslig
            reglering rörande fastigheter.
          </note>
          <u who="maria_hassan_33bd56" xml:id="i-762edfb038ef44bf-0" n="de6d8910" prev="i-19b21761b383d4ec-0">
            <seg n="30be9551">
              Frågor som kommer att diskuteras är avvägningen mellan köparens
              och säljarens förpliktelser i jordabalkens felregler, kravet på
              översyn av fastighetsmäklarlagen, kreditsäkerhet i byggnad på
              annans mark, arrende och ansvar för byggfel.
            </seg>
            <seg n="e895dbba">
              Två av motionärerna tar upp införande av en lagreglerad rätt
              för arrendatorn att friköpa arrenden som innehas av medlemmar
              i en och samma familj och har innehafts under flera generationer.
            </seg>
            <seg n="9b8e9e1d">
              Flera av dessa frågor har behandlats i tidigare lagutskottsbetänkande,
              och i dag debatterar vi dem igen. Vem vet? Kanske kommer det nya
              argument.
            </seg>
            <seg n="ec33939d">
              I betänkandet finns fyra reservationer och ett särskilt yttrande.
            </seg>
            <seg n="d498bec8">
              Efter den korta presentationen av ärendet lämnar jag över ärendet
              till debattörerna.
            </seg>
          </u>
          <note type="speaker" n="b824ac02">
            Anf. 212 BERTIL KJELLBERG (m):
          </note>
          <u who="bertil_kjellberg_520680" xml:id="i-c01242757e271090-0" n="d935fa11">
            <seg n="cc691d58">
              Fru talman! I det här betänkandet har vi moderater endast en
              reservation, men det är då fråga om en långkörare, en översyn
              av fastighetsmäklarlagen.
            </seg>
            <seg n="710f4939">
              Det har nu gått snart tio år sedan fastighetsmäklarlagen trädde
              i kraft. Bara något år efter ikraftträdandet tog Fastighetsmäklarnämnden
              ställning i ett gränsdragningsproblem mellan fastighetsförmedling
              och annan mäklarverksamhet. I betänkandet våren 1998 gav riksdagen
              regeringen till känna att denna fråga borde rättas till.
            </seg>
            <seg n="fb8bfe9d">
              Vi i lagutskottet har vid ett flertal tillfällen behandlat frågan,
              och justitieministern utlovade i en interpellationsdebatt i januari
              2004 att departementet var inriktat på att få till stånd en allmän
              översyn av hela fastighetsmäklarlagen, och det är ju ett vällovligt
              syfte. Det här beslutet skulle komma 2004.
            </seg>
            <seg n="ea270006">
              Något beslut om utredning kom aldrig.
            </seg>
            <seg n="5611a7d6">
              Nu har justitieministern i svar på två skriftliga frågor sagt
              att en utredning ska tillsättas under 2005, och man undrar om
              det blir verklighet under det här året.
            </seg>
            <seg n="e0ab6cb0">
              Jag har ett tips till justitieministern: Lägg ned arbetet med
              stopplagen och för över resurserna till fastighetsmäklarlagen!
              Jag tror att det skulle göra Sverige mer nytta.
            </seg>
            <seg n="a6b5bc79">
              Vi skriver i vår reservation att det är hög tid att regeringen
              beslutar om direktiven till en utredning. Min fråga till majoriteten
              måste bli: Tycker inte ni också att det vore på sin plats att
              vi från riksdagen upplyser herr minister om riksdagens inställning?
            </seg>
          </u>
          <note n="8c6ccff4">
            Slutligen, fru talman, yrkar jag bifall till reservation 3 under
            punkt 3.
          </note>
          <note type="speaker" n="058dceb9">
            Anf. 213 JAN ERTSBORN (fp):
          </note>
          <u who="jan_ertsborn_0fcba0" xml:id="i-449837f194550d5d-3" n="5f5d0630">
            <seg n="e688853f">
              Fru talman! Vi i Folkpartiet har tre reservationer i det här
              ärendet. Jag står givetvis bakom alla tre, men för tids vinnande
              yrkar jag bifall till samma som Bertil Kjellberg gjorde nyss,
              alltså reservation nr 3.
            </seg>
            <seg n="bf12a249">
              Reservation nr 3 avser fastighetsmäklarlagen, och i den delen
              finns det egentligen inte mer att tillägga än vad Bertil Kjellberg
              har angivit. Vi väntar och väntar och väntar, och någon gång kanske
              det kommer att hända något.
            </seg>
            <seg n="08945ae9">
              Vi har också en reservation beträffande jordabalkens felregler.
              Det gäller då speciellt reglerna om dolda fel i samband med köp
              och försäljning av fastigheter, speciellt villafastigheter. Det
              är ju en egendomlighet i sammanhanget att man som säljare ansvarar
              för ett fel som man inte själv känner till, ett så kallat dolt
              fel.
            </seg>
            <seg n="49fa1d56">
              Vi tycker att det är dags att se över den här principen och se
              om vi inte kan hitta en bättre avvägning mellan köpare och säljare
              beträffande villafastigheter.
            </seg>
            <seg n="cba0d39e">
              Ett starkt skäl till att man ska göra en sådan här översyn är
              att den här typen av tvister är den vanligaste i svenska domstolar.
              När en typ av tvist blir väldigt vanlig måste man ställa sig frågan
              om reglerna verkligen är ändamålsenliga. Det tror jag inte att
              de är. Det finns en modell, som man bland annat har i Danmark,
              som är ett slags besiktnings- och försäkringslösning som man skulle
              kunna titta närmare på för att se om man inte kunde använda den
              i stället. Man skulle också kunna tänka sig att förkorta tiden
              som en säljare är ansvarig för fel i en fastighet. I dag är det
              tio år. Det skulle kanske kunna räcka med tre eller fem år. Vi
              har argumenterat tidigare, förra året, beträffande den här biten.
              Så jag nöjer mig med detta.
            </seg>
            <seg n="37627221">
              Den tredje reservationen som vi har från Folkpartiet vet vi att
              vi är tämligen ensamma om, men vi tillåter oss att upprepa detta.
              Vi vill ha ett system för att kunna pantsätta byggnader på annans
              mark. När vi diskuterade detta för något år sedan och frågan då
              föll var bland annat skälet att man inte ville bygga upp ett register.
              Nu är det tal om att man skulle lägga upp ett lägenhetsregister
              i det här landet. Det är ju ett register som är oerhört mycket
              mer omfattande än att man skulle ha ett register för byggnader
              på annans mark. Det är speciellt villor och fritidshus på arrenderad
              mark som vi tänker oss.
            </seg>
            <seg n="f04cfd01">
              Vi vidhåller detta. Vi kommer att fortsätta att arbeta för att
              man ska kunna pantsätta dessa byggnader på samma sätt som man
              kan pantsätta villafastigheter i dag.
            </seg>
            <seg n="347fc1e7">
              Fru talman! Jag är nöjd med detta.
            </seg>
          </u>
          <note type="speaker" n="2b3f3ea4">
            Anf. 214 INGEMAR VÄNERLÖV (kd):
          </note>
          <u who="ingemar_vanerlov_e66ee6" xml:id="i-51e2de1753512566-0" n="5c196a10">
            <seg n="0c998191">
              Fru talman! I det lilla betänkandet Vissa frågor rörande fastigheter
              finns fyra reservationer, och Kristdemokraterna finns med på en
              av dem tillsammans med Moderaterna, Folkpartiet och Centerpartiet.
              Jag vill här börja med att yrka bifall till reservation 3.
            </seg>
            <seg n="7b34f029">
              Utskottsmajoriteten avstyrker samtliga motionsyrkanden och hänvisar
              ej sällan till dels pågående arbete, dels aviserat arbete. Vanligen
              brukar vi inte reservera oss när det pågår arbete eller aviseras
              arbete som ligger i linje med motionsyrkanden. Men samtidigt,
              fru talman, får vi allt svårare att uppamma det änglalika tålamod
              med regeringens saktfärdighet som majoriteten uppvisar när den
              finner sig i att regeringen kan hålla på år ut och år in och avisera
              arbete utan att det händer någonting mer. Ett utmärkt exempel
              på det här är punkten Fastighetsmäklarlagen, vilken jag tänker
              ägna mitt anförande åt eftersom behandlingen av den förtjänar
              att påtalas.
            </seg>
            <seg n="6be3f590">
              Fru talman! Här kan man faktiskt travestera sketchen om grevinnan
              och betjänten på nyårsafton och hävda att det är same procedure
              as last year . Men att det har blivit så beror ju på regeringen.
              Här skulle man kunna utbrista med grevinnan same procedure as
              every year .
            </seg>
            <seg n="44f343eb">
              År 1995 trädde en ny fastighetsmäklarlag i kraft. I betänkandet
              kan man läsa att året därefter tog Fastighetsmäklarnämnden ställning
              till ett gränsdragningsproblem mellan fastighetsförmedling och
              annan mäklarverksamhet. Den intagna ståndpunkten innebar att den
              som vill ha hjälp med förmedlingen vid överlåtelse av ett företag
              där en fastighet ingår i överlåtelsen i vissa fall ska vara tvingad
              att utöver en företagsmäklare anlita även en fastighetsmäklare
              för förmedlingsuppdraget.
            </seg>
            <seg n="fc36b8b8">
              Våren 1998 behandlade utskottet en motion som kritiserade nämnda
              ståndpunkt. Det resulterade i ett tillkännagivande om att regeringen
              skulle återkomma till riksdagen med förslag till ändring i fastighetsmäklarlagen.
              Kristdemokraterna anser i likhet med flera motionärer att fastighetsmäklarlagen
              måste utvärderas och ses över. Enligt vad som framkommit från
              regeringen under årens lopp har dylika aktiviteter ständigt varit
              på gång men utan att något hänt. Låt oss se på vad de senaste
              sju åren inneburit för ärendet.
            </seg>
            <seg n="76f0916d">
              Redan 1998 gjordes som sagt ett tillkännagivande i ärendet. Sedan
              hände ingenting. Våren 2000 var frågan uppe igen. Då hette det
              att frågan övervägdes inom Justitiedepartementet. Därför ansåg
              den dåvarande utskottsmajoriteten att något förnyat tillkännagivande
              ej var erforderligt. I november samma år uppgav justitieministern
              som svar på skriftlig fråga att regeringen ämnade agera i de aktuella
              frågorna, varvid han räknade med att arbetet borde kunna sättas
              i gång hösten 2001.
            </seg>
            <seg n="e4ac5779">
              Men, fru talman, hösten 2001 passerar, och fortfarande händer
              inte ett dugg. I april 2002 uttalar sig justitieministern på nytt
              i ett svar på skriftlig fråga och säger då att ambitionen givetvis
              är att ta hand om riksdagens då fyra år gamla tillkännagivande.
              Att det inte blivit gjort berodde på att han hade haft så mycket
              annat att göra, sade han. Han kunde då heller inte redogöra för
              när arbetet skulle påbörjas.
            </seg>
            <seg n="ffd88354">
              Samtidigt, alltså våren 2002, konstaterar utskottet att något
              lagstiftningsarbete fortfarande inte har inletts, trots vad som
              ett och ett halvt år tidigare utlovats av justitieministern i
              ett frågesvar. Majoriteten fortsätter dock att räkna med att regeringen
              ska komma till skott utan något ytterligare tillkännagivande från
              riksdagens sida.
            </seg>
            <seg n="2b6e4e62">
              När så utskottet i februari 2003 ännu en gång skulle behandla
              samma ärende hade uppgift inhämtats från Justitiedepartementet
              att avsikten var att en utredning skulle tillsättas för utvärdering
              av fastighetsmäklarlagen. Departementet uppgav att arbetet bedrivs
              med inriktning på att utredningsdirektiv ska kunna beslutas under
              2003. Därefter utbröt tydligen något slags beslutsångest, ty i
              skrivelsen Redogörelse för behandlingen av riksdagens skrivelser
              till regeringen , 2002/03:75, som kom några veckor senare kunde
              man finna att det plötsligt var 2004 som gällde. För årets understatement
              i kammaren 2003 stod tvivelsutan lagutskottets majoritet när den
              efter fem års väntan utan att något hänt menade att det var hög
              tid att regeringen utan dröjsmål beslutade om direktiv till den
              aviserade utredningen.
            </seg>
            <seg n="b40f8992">
              Så är vi framme vid 2004, och än en gång har justitieministern
              uttalat sig, denna gång i en interpellationsdebatt den 18 januari.
              Nu sade han att arbetet var inriktat på att regeringen under 2004
              ska kunna besluta om en utredning om fastighetsmäklarlagen. Genast
              hängde utskottsmajoriteten på och menade i april att det knappast
              var meningsfullt med ytterligare ett tillkännagivande. Lagutskottet
              stod även för 2004 års understatement i kammaren när det för första
              gången använde ordet oacceptabelt om den sex år långa tidsutdräkten
              utan att något arbete hade påbörjats.
            </seg>
            <seg n="a9268b88">
              Fru talman! När justitieministern för drygt ett år sedan sade
              att arbetet var inriktat på att besluta om en utredning under
              2004 var vi många som fann formuleringen inriktat på oroväckande.
              Den syntes vara en gardering för ytterligare ett misslyckande
              i tid. Med facit i hand ser vi nu att även år 2004 gick utan att
              något arbete igångsattes.
            </seg>
            <seg n="5efc0753">
              Men justitieministern är ihärdig. Han kommer ständigt igen med
              nya löften, som till exempel den 25 februari och den 11 mars i
              år då han i frågesvar hävdar att avsikten är att en utredning
              ska tillsättas under året. Även denna gång förutsätter majoriteten
              att nu kommer det säkert att hända något. Vi är emellertid luttrade
              och minns löftet 2000 då avsikten var att arbetet skulle vara
              i gång hösten 2001. Uppenbarligen tycker den trots allt lydiga
              och disciplinerade utskottsmajoriteten att den nu sju år långa
              tidsutdräkten börjar bli pinsam eftersom man inte verkar veta
              hur man ska vända sig när man ska förklara sin fortsatta passivitet.
              Enligt majoriteten är det ännu en gång oacceptabelt att det nu
              gått sju år sedan riksdagen genom sitt tillkännagivande begärde
              ändringar i fastighetsmäklarlagen och något arbete inte ens är
              påbörjat än. Samtidigt förklarar man ändå att något formellt tillkännagivande
              inte anses erforderligt.
            </seg>
            <seg n="ab4b9b2f">
              Fru talman! Hur resonerar majoriteten när man låter regeringen
              hållas år ut och år in med att enbart avisera och aldrig leverera
              det som utskottet och riksdagen begärt? Det vore intressant att
              få veta. Kristdemokraterna hävdar att regeringen nu måste påskynda
              den hittills remarkabelt långa handläggningen, varför ytterligare
              ett tillkännagivande vore på sin plats.
            </seg>
          </u>
          <note type="speaker" n="81f9b0e6">
            Anf. 215 TASSO STAFILIDIS (v):
          </note>
          <u who="tasso_stafilidis_76d4bc" xml:id="i-4a77cc505b2bc4b5-0" n="5a951524">
            <seg n="193aa1c1">
              Fru talman! En av de frågor som behandlas i betänkandet är frågan
              om de historiska arrendena.
            </seg>
            <seg n="e99c724e">
              Jag har försökt gå tillbaka i tiden i riksdagens protokoll för
              att se vad som har hänt med den här frågan historiskt. Det har
              hänt väldigt mycket. Det har framför allt hänt väldigt mycket
              i den här frågan de senaste 100 åren. Det gäller framför allt
              kraven att tillåta friköp av de historiska arrendena.
            </seg>
            <seg n="63b72f86">
              För första gången tänker jag faktiskt citera en socialdemokratisk
              ledamots anförande som hölls i den här kammaren 1997 när frågan
              debatterades i lagutskottet. Det anförandet är precis där vi står
              i dag och vad frågan egentligen handlar om.
            </seg>
            <seg n="ffdcd4a3">
              Det var Bengt Kronblad som sade: Frågan om de historiska arrendena
              och friköpen är för de berörda befolkningsgrupperna mer en medborgarrättslig
              angelägenhet och en samhällsfråga än en arrendefråga. I århundraden
              har befolkningen med de historiska arrendena varit bestulen rätten
              att äga sin jord. Den har tvingats att i flera hundra år, sedan
              1700-talet, verka såsom arrendatorer av mark som har kommit till
              egendom genom insatser i stora krig ute i Europa. Vissa personer
              har kommit hem efter s.k. framgångsrika krigsinsatser, oftast
              i det bakre ledet och därigenom också överlevt desamma, och fått
              åtnjuta stora markytor och därmed också tillgänglighet till materiella
              världen som har tillfallit enbart de personer som har gjort denna
              insats.
            </seg>
            <seg n="e03280d7">
              Fru talman! Bengt Kronblad fortsätter i frågan om historiska
              arrenden genom att konstatera att syftet tydligen är att de EU-bidrag
              och arealbidrag som arrendeägarna får åtnjuta kan vara en orsak
              till att man så hårt håller fast vid dem.
            </seg>
            <seg n="a4155ae7">
              Det har genomförts lagändringar. Det har genomförts förändringar
              som på olika sätt har stärkt arrendatorernas intressen, men det
              som fortfarande inte har hänt är det tillkännagivande som riksdagen
              gav regeringen att lägga fram förslag om friköp av historiska
              arrenden.
            </seg>
            <seg n="c41dbe4b">
              Anledningen till att jag i år har valt att reservera mig är just
              att jag inte har sett någon form av lösning på frågan. Det verkar
              i stället som om den socialdemokratiska regeringen i det här fallet
              lutar åt att inte vilja lägga fram ett sådant förslag.
            </seg>
            <seg n="850ed5fb">
              Man vill inte att de få historiska arrenden som är kvar ska få
              övertas av de människor som har brukat jorden i många år och i
              flera generationer har levt sina liv på de gårdarna.
            </seg>
            <seg n="783d6092">
              Jag skulle vilja ha ett svar framför allt från Socialdemokraterna,
              men också från resten av utskottsmajoriteten, som har ställt sig
              emot förslaget. Vad jag förstår vill inte de borgerliga partierna
              att man ska tillåta friköp av de historiska arrendena. Min fråga
              till de socialdemokratiska ledamöterna blir: Är det också den
              socialdemokratiska politiken?
            </seg>
            <seg n="72f362e8">
              Jag trodde att vi gemensamt skulle kunna lägga fram ett förslag
              här i riksdagen där vi en gång för alla skulle bryta detta arv
              som hör till svunna tider och som faktiskt förtrycker människor
              och gör att vissa människor fortfarande känner sig livegna.
            </seg>
            <seg n="48a1fc65">
              Den socialdemokratiska majoriteten har inte skrivit något uttalande
              i betänkandet. Därför kan jag bara tolka det som att inte ens
              Socialdemokraterna längre står på dessa gruppers sida.
            </seg>
            <seg n="4a31d04d">
              Med det vill jag yrka bifall till Vänsterpartiets reservation
              nr 2, och gå över till fastighetsmäklarlagen.
            </seg>
            <seg n="f7915148">
              Fru talman! Ingemar Vänerlöv gjorde en väldigt bra tillbakablick
              över turerna kring frågan om översyn av fastighetsmäklarlagen.
              Det gjorde han väldigt bra. Det stämmer ju, det som Ingemar Vänerlöv
              tog upp.
            </seg>
            <seg n="25d3e9bf">
              Trots att han försökte göra sig lustig över att regeringen faktiskt
              inte har lyssnat eller verkställt det som riksdagen har önskat
              avslutar Ingemar Vänerlöv ändå med att säga ungefär detsamma som
              utskottet. Det är det som jag tycker är trist. Vi befinner oss
              återigen i en debatt där faktiskt hela utskottet är enigt om att
              vi vill ha en översyn av fastighetsmäklarlagen. Hela utskottet
              är överens om det. Vi som i det här fallet är i majoriteten till
              betänkandet har inte reserverat oss för ordet tillkännagivande.
              Vi har helt enkelt i den här frågan sett att den är på gång och
              kommer alldeles snart.
            </seg>
            <seg n="f84791fa">
              Därför förutsätter jag också att de borgerliga partierna kan
              förlita sig på det. Jag förstår att man inte gör det. Med den
              exposé vi fick av Ingemar Vänerlöv kanske man ska ta för givet
              att vi aldrig ska lita på någon regering.
            </seg>
            <seg n="49bf427d">
              Jag gör det, fru talman, och yrkar avslag på den reservation
              som har samma innehåll som utskottsmajoriteten, nämligen att vi
              vill ha en översyn av fastighetsmäklarlagen.
            </seg>
          </u>
          <note type="speaker" n="93c44656">
            Anf. 216 VIVIANN GERDIN (c):
          </note>
          <u who="viviann_gerdin_444e1c" xml:id="i-f26da117d00f7eb8-0" n="384dda85">
            <seg n="9c90c5b2">
              Fru talman! Jag börjar med att instämma i reservation nr 3. För
              övrigt stöder vi i Centerpartiet utskottets förslag.
            </seg>
            <seg n="8d078593">
              Eftersom vi i Centern bara har en reservation vill jag ägna mitt
              inlägg åt det som gäller fastighetsmäklarlagen.
            </seg>
            <seg n="941de73a">
              Alla tycks vara rörande överens om behovet av översyn. Som flera
              har sagt har det tagit väldigt många år efter riksdagens tillkännagivande.
              Regeringen har ändå inte påbörjat arbetet.
            </seg>
            <seg n="017c686e">
              Man kan fundera över vad som är orsaken till detta förhalande.
              Det är uppenbart att det finns ett problem någonstans.
            </seg>
            <seg n="34c3f1b9">
              Med den nuvarande lagstiftningen från 1995 har det hänt en hel
              del, bland annat att vi är medlemmar i EU. Det har också påverkat
              den svenska fastighetsmäklarlagen. Det har vid ett flertal tillfällen
              framförts att lagen borde moderniseras och anpassas till de förändringar
              som skett ute i samhället.
            </seg>
            <seg n="396c4d87">
              Av flera skäl är det viktigt att översynen kommer till stånd
              till exempel för att granska hur konkurrensneutraliteten i gränsregionerna
              har påverkats i Värmland, Skåne och längs fjällregionen.
            </seg>
            <seg n="101cf6bc">
              Vid ett flertal tillfällen har det framkommit att utländska mäklarföretag
              har haft ekonomiska fördelar. Detta är besvärande för dem som
              arbetar i gränsregionerna.
            </seg>
            <seg n="4d3064e8">
              Ett annat skäl är stötestenarna i dagens fastighetsmäklarlag
              med regler som förhindrar företagsöverlåtelse där en fastighet
              ingår. Även regelverk för sidotjänster, så kallade förtroenderubbande
              sidoverksamheter, bör analyseras utifrån ett helhetsperspektiv.
              Detta är ju tjänster som man i dag kan utföra i våra grannländer
              Norge och Danmark, och det borde också vara möjligt att göra här.
              Först bör man dock alltså återkomma med ett förslag så att vi
              också får med konsekvensanalyser.
            </seg>
            <seg n="5f9b620c">
              Jag ska inte upprepa mer av det som tidigare sagts, utan jag
              stannar där.
            </seg>
          </u>
          <note type="speaker" n="1005637d">
            Anf. 217 REZENE TESFAZION (s):
          </note>
          <u who="unknown" xml:id="i-81e7add0ea158fbb-17" n="ec0f2ca4">
            <seg n="16f0d8a7">
              Fru talman! Jag vill börja med att yrka avslag på motionerna
              i betänkandet LU16.
            </seg>
            <seg n="a0ca058b">
              Jag vill sedan inleda med att säga någonting kort om fastighetsmäklarlagen.
              I betänkandet har frågor kring fastighetsmäklarlagen uppmärksammats
              av flera motionärer, och jag vill därför börja med att ta upp
              denna fråga.
            </seg>
            <seg n="9eaaa104">
              Riksdagens tillkännagivande från 1998 gällde att den som säljer
              ett företag där en fastighet ingår i försäljningen inte ska behöva
              vara tvingad att även anlita en fastighetsmäklare för uppdraget.
            </seg>
            <seg n="06fc4074">
              Jag vill förstås att regeringen så snabbt som möjligt tar upp
              riksdagens tillkännagivanden. Samtidigt kan jag ha förståelse
              för att andra frågor kan prioriteras högre av regeringen. Nu har
              dock justitieminister Thomas Bodström i två skriftliga frågesvar,
              i februari och mars i år, själv sagt att det finns ett behov av
              en övergripande översyn av fastighetsmäklarlagen. Det innebär
              alltså hela fastighetsmäklarlagen, inte endast den specifika fråga
              där riksdagen tidigare har gett sitt tillkännagivande. Enligt
              justitieministern är avsikten att utredningen ska tillsättas nu
              i år. Jag förutsätter att den förändringsfråga där riksdagen gett
              sitt tillkännagivande också tas med i utredningen. Att göra en
              helhetsöversyn av fastighetsmäklarlagen är bra, men med tanke
              på att justitieministern nu har angett att arbetet avses komma
              i gång i år finns det inget behov av ett särskilt tillkännagivande.
            </seg>
            <seg n="aa8e9bbb">
              Fru talman! Med detta sagt vill jag gå in på frågorna om jordabalkens
              felregler.
            </seg>
            <seg n="61521f4d">
              I en motion begärs ett tillkännagivande om en översyn av jordabalkens
              felregler. Det anförs i motionen att gällande rätt ålägger köparen
              en omfattande undersökningsplikt samtidigt som säljaren inte har
              en motsvarande upplysningsplikt.
            </seg>
            <seg n="30822cbc">
              En fastighet säljs i befintligt skick. Det innebär mycket riktigt
              att köparen måste undersöka fastigheten. Sådana fel som köparen
              har upptäckt eller borde ha märkt vid undersökningen kan inte
              åberopas. Det framgår av 4 kap. 19 § jordabalken. Paragrafen ger
              också köparen rätt att göra prisavdrag eller häva köpet om fastigheten
              inte stämmer överens med vad som följer av avtalet eller om den
              annars avviker från vad köparen med fog kunnat förutsätta vid
              köpet.
            </seg>
            <seg n="600d63b8">
              Detta innebär förstås inte att säljaren inte skulle behöva ge
              några upplysningar som är av betydelse för köparen. Tvärtom gäller
              ju att säljaren ansvarar för vad han uttryckligen har lovat, både
              muntligen och skriftligen. Säljaren ansvarar också för att fastigheten
              är sådan som köparen har rätt att räkna med på grund av vad som
              hänt under köpeförhandlingarna. Slutligen ansvarar säljaren också
              för så kallade dolda fel, det vill säga brister som köparen inte
              upptäckt, och heller inte borde ha upptäckt, vid undersökningen.
            </seg>
            <seg n="451285ac">
              Ett exempel på detta är rättsfallet NJA 1997 s. 290, där köpare
              av småhus i vilka fukt- och mögelskador uppkommit ansågs berättigade
              till nedsättning av köpeskillingarna trots att de åtgärder som
              vidtagits till skydd mot fukt ansågs fackmannamässiga vid den
              tid då husen byggdes och även överensstämde med då gällande byggnormer.
            </seg>
            <seg n="e201d5bc">
              Det här rättsfallet tycker jag visar att en köpare har goda möjligheter
              att hävda sin rätt när det gäller faktiska fel. Säljaren kan heller
              inte svära sig fri från sitt ansvar med en allmänt hållen friskrivning
              i köpekontraktet.
            </seg>
            <seg n="fb45c750">
              Utskottets majoritet har på de här grunderna också gjort bedömningen
              att nuvarande lagstiftning utgör en rimlig avvägning mellan säljarens
              och köparens villkor. Problemen som finns är heller inte av den
              omfattningen att det i dag skulle vara aktuellt med en översyn
              av jordabalkens felregler.
            </seg>
            <seg n="d95211ec">
              Fru talman! I sammanhanget vill jag också ta upp moderaten Marietta
              de Pourbaix-Lundins jag vet inte om jag uttalar namnet rätt intressanta
              motion om en utredning av besiktningsmannens roll och ansvar vid
              överlåtelsebesiktning. Frågan hänger ju i hög grad samman med
              felreglerna. Jordbruksdepartementet har kännedom om frågan. Här
              kan sägas att det i departementspromemorian Den framtida konsumentpolitiken
              , Ds 2004:51, sägs att det bör initieras en översyn av det civilrättsliga
              konsumentskyddet inom tjänstesektorn. Promemorian har remissbehandlats,
              och enligt uppgift har en proposition aviserats till senare delen
              av våren 2005. Med hänsyn till detta aviserade utredningsarbete
              föreslås avslag på motionen.
            </seg>
            <seg n="7bf690f0">
              Fru talman! Jag vill också säga någonting om en fråga som vi
              ofta haft att diskutera i dessa sammanhang, frågan om historiska
              arrenden.
            </seg>
            <seg n="9752a5c2">
              Med historiska arrenden avses, som vi fått höra i debatten, mark
              som arrenderats av samma släkt i flera generationer, kanske hundratals
              år. Både Christer Adelsbo, Socialdemokraterna, och Tasso Stafilidis,
              Vänsterpartiet, har motionerat i ärendet, och jag förstår deras
              utgångspunkter. Motionsyrkanden med liknande inriktning har behandlats
              av utskottet vid flera tidigare tillfällen.
            </seg>
            <seg n="fa8bbf24">
              Tasso Stafilidis skriver i sin motion att vad som är ett angeläget
              allmänt intresse i högsta grad är en politisk fråga. Det kan jag
              instämma i. Tasso skriver också att bara därför att det är få
              fall betyder inte det i sig att man inte skulle kunna lagstifta
              om en annan ordning. I det har han förstås också rätt, även om
              det inte betyder att vi måste lagstifta om en annan ordning.
            </seg>
            <seg n="8fbe9674">
              Nu har en del hänt sedan utredningen Historiska arrenden , SOU
              1991:5, föreslog ett friköp av historiska arrenden. Bland annat
              har egendomsrättigheterna i grundlagen stärkts, vilket gör att
              vi inte omedelbart kan grunda beslut på utredningen. Men frågan
              är fortfarande under beredning, och Regeringskansliet får naturligtvis
              undersöka skälen för och emot en förändring.
            </seg>
          </u>
          <note type="speaker" n="2aabc7aa">
            Anf. 218 TASSO STAFILIDIS (v) replik:
          </note>
          <u who="tasso_stafilidis_76d4bc" xml:id="i-4a77cc505b2bc4b5-1" n="5a951524">
            <seg n="494631fe">
              Fru talman! Frågan om historiska arrenden har kamrater till oss
              arbetat med under väldigt många år i den här kammaren, till och
              med långt innan den här kammaren fanns till.
            </seg>
            <seg n="d6a11768">
              Jag ställde en fråga i mitt anförande just utifrån att detta
              är en politisk fråga. Här i riksdagen håller vi ju på med politik
              och lagstiftning, och därför skulle jag vilja veta vad Socialdemokraterna
              tycker i den här frågan. Utskottet har ju inte talat om vad utskottet
              tycker, men jag skulle vilja veta vad Socialdemokraterna tycker.
              Är det verkligen skäligt att vi som vänsterpartier och ni som
              socialdemokratiskt parti inte går fram i den här frågan? Det finns
              ju ett skäl till att frågan inte ännu har lagts fram i en proposition.
              Jag har förstått det som att man inte tycker att det är lönt att
              lagstifta om det här.
            </seg>
            <seg n="443b4c71">
              Vad säger Rezene Tesfazion om det här?
            </seg>
          </u>
          <note type="speaker" n="7ca00d6e">
            Anf. 219 REZENE TESFAZION (s) replik:
          </note>
          <u who="unknown" xml:id="i-81e7add0ea158fbb-18" n="ec0f2ca4">
            <seg n="14f67e8b">
              Fru talman! Det är möjligt att frågan är intressant. Men den
              har också tagits fram många gånger tidigare. Det vi diskuterar
              i dag är den fråga som redan har utretts, och frågan om hur det
              blir i framtiden ligger väl hos regeringen. Jag menar att utskottet
              redan har uttalat sig i den här frågan. Vi följer den utredning
              som har skett tidigare, och vi väntar på att regeringen kanske
              tittar på frågan i framtiden.
            </seg>
          </u>
          <note type="speaker" n="47591567">
            Anf. 220 TASSO STAFILIDIS (v) replik:
          </note>
          <u who="tasso_stafilidis_76d4bc" xml:id="i-4a77cc505b2bc4b5-2" n="5a951524">
            <seg n="e0ae4c5f">
              Fru talman! Jag fick ju inget svar. Och jag är väldigt nyfiken
              på att få reda på om det bara är Christer Adelsbo och Vänsterpartiet
              eller om även den socialdemokratiska riksdagsgruppen vill att
              de historiska arrendena ska få lov att friköpas, eller vill ni
              inte det?
            </seg>
          </u>
          <note type="speaker" n="345e7f95">
            Anf. 221 REZENE TESFAZION (s) replik:
          </note>
          <u who="unknown" xml:id="i-81e7add0ea158fbb-19" n="ec0f2ca4">
            <seg n="2c1b9604">
              Fru talman! Den här frågan har som sagt diskuterats många gånger
              förut. Vi diskuterade den vidare. Det rätta svaret på din fråga
              är att detta fortfarande är i utredning eller också tar regeringen
              hand om den här frågan. Vi får väl se hur det utvecklas i framtiden,
              som jag sade tidigare.
            </seg>
          </u>
          <note type="speaker" n="d4f3ac45">
            Anf. 222 CHRISTER ADELSBO (s):
          </note>
          <u who="christer_adelsbo_8e7095" xml:id="i-2e6197222e9a05f5-0" n="0ac31e50">
            <seg n="2a9be975">
              Fru talman! Sveriges förändring från jordbrukssamhälle till industrination
              skedde relativt sent om man jämför med våra europeiska grannar.
              I dag är Sverige ett av världens mest utvecklade länder när det
              gäller demokrati, jämställdhet, offentlig insyn och andra saker
              som vi förknippar med ett modernt samhälle.
            </seg>
            <seg n="305f68e6">
              Trots det finns det fortfarande kvar rester av det gamla feodalsamhället
              rester som är direkt odemokratiska, men som på något envist sätt
              ändå har lyckats överleva ända in på 2000-talet. Det är lika häpnadsväckande
              som oförståeligt.
            </seg>
            <seg n="e6bb1a35">
              Det handlar alltså om rätten eller snarare avsaknaden av rätt
              för jordbruksarrendatorer att friköpa de gårdar som man i generationer
              har bebyggt, bebott och brukat under adligt förmyndarskap. Det
              är helt orimligt för mig att generationer brukare av självständiga
              gårdar för all framtid ska vara fråntagna rätten att på fri grund
              utveckla sina jordbruk.
            </seg>
            <seg n="aef2bad4">
              Inget annat land i Europa har sedan demokratin infördes tillåtit
              fortsatt osjälvständighet för en jordbruksbefolkning under feodalt
              grundade ägarsystem.
            </seg>
            <seg n="be10ca77">
              Fru talman! En annan aspekt som är viktig att lyfta fram är att
              arrendatorerna själva har fått svara för samtliga investeringar,
              för hela riskkapitalet, och därmed fått bära den totala företagsekonomiska
              risken för växtodling och djurhållning.
            </seg>
            <seg n="871d4b35">
              Det har gjorts vissa frivilliga överenskommelser där arrendatorerna
              getts rätten, av stat och kyrka, att köpa loss det land som man
              har brukat i århundraden. Men kartläggningar visar att förhållandet
              är tvärtom för adel och storgods. Där medger man i princip inga
              friköp alls.
            </seg>
            <seg n="ce824860">
              Frågan har, som har berörts innan, stötts och blötts i Sveriges
              riksdag, men tyvärr har lite hänt. Den 30 november 1989 togs ett
              beslut med stor majoritet att avskaffa denna kvarleva, ett beslut
              som också väckte förhoppning hos den yngre generationen arrendatorer.
            </seg>
            <seg n="32fc58cf">
              Många unga vägrar i dag att ta över jorden för att stå under
              adligt förmyndarskap så som deras föräldrar och förfäder har gjort.
              Resultatet blir att jord, hus och allt vad bondegenerationer har
              skapat blir ännu en gåva till adliga arvtagare och storgods.
            </seg>
            <seg n="0d0fa4be">
              Många unga har också växt upp och utbildat sig till lantbrukare
              under en tid då man har haft vetskap om riksdagens klara ställningstagande
              1989 om att friköpsrätt skulle genomföras. 1990 års arrendekommitté
              följde upp 1989 års riksdagsbeslut genom att enhälligt förorda
              en friköpslag som skulle omfatta bönder under adel, kyrkan, Domänverket
              samt universiteten.
            </seg>
            <seg n="3c1deca3">
              Fru talman! Vad vi nu, 15 år senare, kan konstatera är att trots
              riksdagsbeslut och klara förord för friköpsrätt från Arrendekommittén
              har någon sådan fortfarande inte införts. Regering gav våren 2000
              i uppdrag att utreda frågan om historiska arrenden på nytt, en
              utredning som har varit föremål för beredning i Regeringskansliet
              i över ett år nu.
            </seg>
            <seg n="9155b7a2">
              Det som oroar är att man ska lägga locket på i detta ärende och
              att man i så fall bygger det ställningstagandet på slutsatsen
              i utredningen.
            </seg>
            <seg n="84f3530a">
              Utredningen fastslog att det inte fanns tillräcklig anledning
              för att lagstiftningsfrågan skulle utredas på nytt. Just när det
              gäller detta kan man instämma, för frågan har blivit ordentligt
              utredd genom åren. Den har som sagt var stötts och blötts i riksdagen
              under en alldeles för lång tid.
            </seg>
            <seg n="846b58e3">
              Utredningens slutsats däremot kan jag inte instämma i. Att hänvisa
              till att de som drabbas är så få att vi inte behöver göra något
              tar inte på något vis bort den orättvisa som arrangemanget med
              historiska arrenden skapar. Skulle vi föra samma resonemang så
              fort det handlar om minoritetsgrupper undrar jag vad vi skulle
              få för samhälle.
            </seg>
            <seg n="30649bad">
              Det har också framkommit nya alarmerande saker efter det att
              utredningen kom, bland annat en mycket häpnadsväckande dom mot
              en arrendator som har haft sin gård i fyra generationer och ville
              överlåta verksamheten till sin son, som hela livet varit inställd
              på just detta. Av någon anledning motsatte sig greven detta, och
              trots att verksamheten bedrivs på nästan 70 hektar och man hade
              börjat med flera nya grepp och nya idéer kom man fram till att
              verksamheten inte var utvecklingsbar.
            </seg>
            <seg n="e0e1043e">
              Om inte närmare 70 hektar räknas som utvecklingsbart faller närmare
              85 % av alla arrendatorer på just detta.
            </seg>
            <seg n="11a22799">
              Ärendet är överklagat och ligger hos hovrätten. Men står domen
              fast kan det få mycket stora konsekvenser.
            </seg>
            <seg n="55634a47">
              Ett annat problem som har dykt upp på senare tid är att många
              jordägare försöker komma åt kontrollen av de stödrätter som tillhör
              brukarna.
            </seg>
            <seg n="54b76e03">
              Banker har börjat kräva högre säkerhet för kredit. Detta är något
              som också har drabbat flera arrendatorer som inte äger sin egen
              fastighet.
            </seg>
            <seg n="b030c81b">
              Denna aggressiva attityd hos adeln och storgodsägarna gör mig
              djupt oroad. Det gör inte att de blir mer benägna att självmant
              bevilja friköp. Det ger snarare signalen att inte ens släktövertagande
              godkänns i framtiden.
            </seg>
            <seg n="6f39fcd9">
              Vi måste vakna och börja reagera på det som håller på att ske.
              Det börjar hasta med att införa den här historiska reformen om
              det ska finnas några kvar att rädda till enskilt ägande.
            </seg>
            <seg n="9f846fe3">
              Fru talman! I Danmark och andra nordiska länder har man gjort
              någonting åt detta och infört en laglig rätt till friköp av historiska
              arrenden. I Danmark gjorde man det redan 1919. Det borde faktiskt
              vara dags för Sverige att göra detsamma.
            </seg>
            <seg n="c5afea0b">
              Att avskaffa de sista resterna av ett feodalt system borde vara
              ett självklart led i en politik för ökad social och ekonomisk
              rättvisa.
            </seg>
          </u>
          <note n="37b92ee1">
            I detta anförande instämde Tasso Stafilidis (v).
          </note>
          <note n="33fbdcd9">
            Överläggningen var härmed avslutad.
          </note>
          <note n="9964cdc3">
            15 § Ersättningsrättsliga frågor
          </note>
          <note n="995aacde">
            Föredrogs
          </note>
          <note type="speaker" n="63e5e545">
            Anf. 223 RAIMO PÄRSSINEN (s):
          </note>
          <u who="raimo_parssinen_065839" xml:id="i-d5539a8d50dd1803-0" n="3e6b3cc1">
            <seg n="127c3ebd">
              Fru talman! I lagutskottets betänkande nr 17 behandlas ett trettiotal
              motioner i olika skadestånds- och försäkringsrättsliga frågor.
              Det handlar om vitt skilda frågor. Man kan säga att det gäller
              alltifrån hästägares skadeståndsansvar till atomskador eller om
              man försöker gaffla in det på ett annat sätt från företagares
              försäkringsskydd till patientskadelagen och allt som kan rymmas
              däremellan.
            </seg>
          </u>
          <note n="d2a7d523">
            Utskottet föreslår att riksdagen avslår samtliga yrkanden i huvudsak
            med hänvisning till pågående arbete och tidigare ställningstaganden.
            I betänkandet hittar vi sju reservationer och två särskilda yttranden.
          </note>
          <note type="speaker" n="8bae1254">
            Anf. 224 BERTIL KJELLBERG (m):
          </note>
          <u who="bertil_kjellberg_520680" xml:id="i-6e941050a408658c-0" n="d935fa11" next="i-9c3ad9f5aacb0ff4-0">
            <seg n="44def608">
              Herr talman! Som Raimo Pärssinen sade ska det här betänkandet
              behandla vitt skilda frågor. Det är närmast ett smörgåsbord av
              olika motionsyrkanden.
            </seg>
            <seg n="714d7183">
              Vi moderater har tre reservationer, och jag kommer att koncentrera
              mitt anförande till dessa tre frågor.
            </seg>
            <seg n="f7955e7c">
              Jag tänkte börja med de könsneutrala pensionsförsäkringarna.
              Naturligtvis ska ingen diskrimineras på grund av kön. De skillnader
              som finns i dag när det gäller försäkringspremier mellan män och
              kvinnor har av försäkringsbolagen motiverats med att män och kvinnor
              lever olika länge. Det kan ifrågasättas att om en sådan grov uppdelning
              av försäkringskollektivet är välmotiverad. I vart fall bör alla
              skillnader i försäkringspremier, oavsett om det gäller kön, ålder
              eller bostadsort, vara relevanta och korrekta ur försäkringsteknisk
              och statistisk synvinkel. Vi anser att man från försäkringsbranschen
              bör bli bättre på att motivera skillnader i premienivåer.
            </seg>
            <seg n="df0de3c9">
              Det finns också en internationell aspekt på denna fråga. I dag
              är det naturligt att man vid frågor om pensionslösningar tittar
              ut över gränserna och ser hur premiesättningen är utomlands. Vi
              kan då inte i Sverige ha en lagstiftning som alltför mycket skiljer
              sig från den inom EU. För stora skillnader skulle kunna medföra
              att svenska pensionssparare flyttar ut sina besparingar ur landet
              till nackdel för den svenska försäkringsbranschen. Vi moderater
              tycker att det är märkligt att regeringen inte i den lagrådsremiss
              som överlämnats till Lagrådet den 22 februari 2005 gällande utvidgat
              skydd mot könsdiskriminering lägger fram ett förslag till hur
              frågan ska lösas.
            </seg>
            <seg n="bf5f6920">
              Jag tänkte nu behandla frågan om ett utvidgat ansvar för trafikförsäkringen.
              I Sverige har vi vant oss vid att betala sjukvård och sjukfrånvaro
              över skattsedeln. I huvudsak är detta ett bra system. Det kan
              då ifrågasättas om detta generella system är att föredra i alla
              delar.
            </seg>
            <seg n="3a46e793">
              När det gäller trafiken diskuterar vi ofta att trafiken ska bära
              sina kostnader vad gäller miljöpåverkan och annat. Vi moderater
              anser att det finns starka skäl att överväga om inte trafikförsäkringen
              ska bära ytterligare kostnader som trafiken förorsakar i samband
              med trafikolyckor. Det är kostnader för sjukvård och sjukpenning
              relaterade till skador som uppstått i samband med trafikolyckorna.
              Genom en sådan ordning skulle vi få en bättre bild av hur stora
              kostnaderna är i verkligheten för trafiken, och försäkringsbolagen
              skulle få starka incitament att bidra till forskning och utveckling
              inom trafiksäkerhetens område.
            </seg>
            <seg n="291914d3">
              Herr talman! Slutligen har vi frågan om jämkning av trafikskadeersättningen.
              De flesta tycker att det är förkastligt att köra bil i påverkat
              tillstånd oavsett om det gäller alkohol eller andra droger. I
              dag erhåller den som har kört bil i påverkat tillstånd ofta full
              skadeersättning om inte försäkringsbolaget lyckas visa att föraren
              har varit vårdslös. Ofta rör det sig om singelolyckor där endast
              förarens uppgifter finns att tillgå om hur olyckan har gått till.
            </seg>
            <seg n="a00f5e3b">
              I ett rättsfall från år 2000 från Högsta domstolen framgår det
              hur svårt det är att visa att vårdslöshet föreligger från förarens
              sida. Där påstod föraren att hans dotter, fyra år gammal, hade
              sagt att det kom en älg på vägen. Då ansågs inte föraren ha varit
              vårdslös.
            </seg>
            <seg n="a21a8943">
              Jag tror också att vi i riksdagen i stort sett är överens om
              att den som framför fordon i påverkat tillstånd bör få sin skadeersättning
              jämkad. Det har sagts att frågan bereds i departementet, men jag
              tycker att det finns skäl att i ett tillkännagivande framföra
              riksdagens mening till regeringen.
            </seg>
          </u>
          <note n="30be872b">
            Slutligen, herr talman, yrkar jag bifall till reservation 5 under
            punkten 9.
          </note>
          <note n="5ade5f0b">
            Anf. 225 MIA FRANZÉN (fp):
          </note>
          <note n="4678f379">
            Herr talman och kära utskottskolleger! Jag vill börja med att
            yrka bifall till reservation nr 7 i lagutskottets betänkande nr
            17, men jag står givetvis bakom även övriga reservationer från
            Folkpartiet i detta betänkande.
          </note>
          <u who="bertil_kjellberg_520680" xml:id="i-9c3ad9f5aacb0ff4-0" n="d935fa11" prev="i-6e941050a408658c-0">
            <seg n="d0224f66">
              Liksom förra året vill vi att en särskild rätt till ersättning
              för sorg och saknad bör införas i svensk skadeståndsrätt. Varje
              människa som mister sitt liv har närstående som lämnas i fullständig
              förtvivlan. Därför borde rätten till ersättning för den ideella
              skadan sorg och saknad bli en självklar rättighet och schabloniseras
              utan att behöva bevisas.
            </seg>
            <seg n="ac00979e">
              Det är absurt att vi i Sverige har ett system där brottsoffren
              mödrar, fäder, äkta makar, barn tvingas blotta sin sorg inför
              inte bara en massa anonyma främlingar, utan kanske det värsta
              är att blotta sin förtvivlan, sin smärta och sina skador för den
              som vållat dem, som kanske till och med hånflinar och inte är
              det minsta ångerfull. Det är absurt att en jurist ska behöva ställa
              fler frågor kring sorgen och saknaden för att fastställa att den
              verkligen existerar och inte bara är ett påhitt för att sko sig
              i nödens stund. Som om sorgen och saknaden kan ifrågasättas! Som
              om denna sorg som sliter isär en människa är onaturlig eller kanske
              rentav är självömkan och är omotiverad.
            </seg>
            <seg n="8e2099b0">
              Vad är det för sjuk drift som gör att ett brottsoffer i denna
              mening ska behöva försvara sin naturliga sorg och saknad, sitt
              psykiska lidande? Lika självklart som att det inte går att uppväcka
              en död person, lika självklart borde den som berövas en närstående
              få ersättning för den självklara sorgen och saknaden. Att någon
              skor sig eller någonsin med pengar kan kompenseras för förlusten,
              den risken är inte bara minimal, den är obefintlig.
            </seg>
            <seg n="47a9560b">
              Vidare vad gäller trafikskadeersättning: Det är också absurt
              att jämkning av trafikskadeersättningen till den som har varit
              rattfull är beroende av om själva körningen kan konstateras ha
              varit vårdslös. Om du kör stupfull men i övrigt helt lagligt,
              om du då krockar med ett litet levnadsglatt barn, får du ersättning
              ur trafikförsäkringen för de skador du har fått. Det är både ansvarslöst
              och vårdslöst att signalera att alkohol i kroppen och bilkörning
              är okej bara du inte är vårdslös.
            </seg>
            <seg n="f91720db">
              Det borde vara vårdslöst att ens sätta sig bakom ratten med någon
              form av drog i kroppen. Var går annars gränsen om inte nolltolerans
              blir det självklara? Vilken person kan själv mäta hur pass onykter
              man blivit av en haschpipa eller två glas starköl?
            </seg>
            <seg n="cf1ec730">
              Den som mister sitt barn för att en person valt att själv köra
              hem från krogen får ett slag i magen av att få höra att en onykter
              person har rätt till hel trafikskadeersättning för den whiplash-
              skada denne fick vid krocken om nu inte själva körningen har varit
              vårdslös. Varför ska andra försäkringstagare betala för en ansvarslös
              persons skador? Är det verkligen rimligt?
            </seg>
            <seg n="ce9a516c">
              Nej, det är absurt. Droger och bilkörning hör aldrig ihop. Jag
              påpekar igen: De hör aldrig ihop. Det kan många trafikskadade
              och deras anhöriga vittna om. Låt oss inte få fler sådana vittnen.
              Skärp vår lagstiftning i dag!
            </seg>
            <seg n="0f807205">
              Det är likaså absurt att vi i Sverige i dag har så lite resurser
              för polisen att brottsförebyggande brottsutredningar och skyddet
              mot brott är så svagt att även småföretag riskerar att gå under
              om de inte får försäkra sin verksamhet. Främst kräver här Folkpartiet
              fler poliser. Men det arbetet görs på annat håll.
            </seg>
            <seg n="eb54a090">
              När nu regeringen fortsätter att fundera över försäkringsbolagens
              ansvar för småföretagarnas utsatthet går det bara att konstatera
              att Socialdemokraterna är oförmögna att agera och litar på att
              vi alla privat ska bekosta alternativt skydd.
            </seg>
            <seg n="198a3349">
              Vidare tankar i den inriktningen är mycket oroväckande. Det lilla
              företaget som inte har råd med ett rån i veckan eller ett sönderslaget
              skyltfönster per helg göre sig icke besvär i Sverige. Vi har inte
              råd att strunta i tryggheten!
            </seg>
            <seg n="38b5b90a">
              Det är inte bara kvinnor som inte vågar gå ut på kvällarna. De
              otillräckliga polisresurserna omöjliggör för många småföretag
              att helt enkelt våga etablera sig. Och inte bara det. Den desperate
              lille guldhandlaren som ligger på lur i sin butik om nätterna
              är både desperat och rädd. Och desperation och rädsla får sällan
              ett lyckligt slut.
            </seg>
            <seg n="9d3200d3">
              Nåväl, jag tänker nu avsluta mitt anförande med ett ur mitt perspektiv
              mer positivt område. Vårt utskott är enigt om att pensionsförsäkringarna
              borde kunna vara könsneutrala. Majoriteten anser dock att detta
              är ett rimligt krav redan i dag, trots att regeringen inte har
              något färdigt förslag och trots att regeringen konstaterar att
              frågan inte är färdigutredd. Vi, Moderaterna och Folkpartiet,
              vill därför modifiera vår positiva inställning med att vi vill
              att pensionsförsäkringarna bör vara könsneutrala så långt detta
              är möjligt inom ramen för allmänna försäkringsrättsliga principer
              och om regeringen kan presentera ett förslag vars konsekvenser
              genomlysts ordentligt.
            </seg>
            <seg n="476e1ffe">
              Det är underbart att för en gångs skull få tillhöra ett riktigt
              privilegierat kön, som får leva några år längre, rent statistiskt,
              inte för att plågas utan just för att få leva. Den som råkar tillhöra
              det svagare könet, rent statistiskt, får i dag viss fördel i premienivån,
              men jag är inte avundsjuk. Snarare sörjer jag att skillnaderna
              håller på att utjämnas. Snart tillhör jag inte längre det privilegierade,
              starkare, könet.
            </seg>
            <seg n="e3a1612a">
              Det är möjligt att det nu är dags att införa könsneutrala pensionsförsäkringar
              och välkomna männen in i den mer livskraftiga delen av befolkningen.
              Låt oss dock avvakta regeringens förslag och titta på vilka konsekvenserna
              blir. Om inte kön som gruppschablon får användas kanske informationen
              måste bli mycket mer individuell, och därmed mer integritetskränkande.
              Kanske kommer fler att få mycket högre premier på grund av sin
              levnadsstil. Det är inte säkert att ett sådan könsneutralt system
              får positiva konsekvenser eller blir mer rättvist för försäkringstagarna.
            </seg>
          </u>
          <note type="speaker" n="ff733023">
            Anf. 226 YVONNE ANDERSSON (kd):
          </note>
          <u who="yvonne_andersson_b37e40" xml:id="i-efcca821b8de32df-0" n="56829c27">
            <seg n="6dc8b321">
              Herr talman! Det här betänkandet tycker jag är jätteintressant.
              Jag tänkte använda min tid i dag till att belysa ståndpunkter
              med anledning av könsneutrala pensionsförsäkringar och jämkning
              av trafikskadeersättning.
            </seg>
            <seg n="79363f7d">
              Jag är glad över att utskottet gick mig till mötes i sin bedömning.
              Utskottsmajoriteten är överens om att försäkringspremier bör vara
              könsneutrala. Jag tycker att det är förvånande att höra att två
              kolleger, skulle man kunna säga, från Folkpartiet och Moderaterna
              inte kunde ställa sig bakom den enligt min mening mycket hovsamma
              skrivningen på s. 22 i det betänkande vi här diskuterar. Där står
              det så här: Enligt utskottets mening bör försäkringspremier alltså
              vara könsneutrala.
            </seg>
            <seg n="cac8c9b5">
              Jag skulle vilja säga här att det är lätt att kalla sig feminist,
              att hävda jämställdhet både nu och då. Men när intressen står
              mot varandra är det ofta strukturerna som får segra, och då är
              det kvinnor som hålls tillbaka i sämre läge. Jag skulle vilja
              veta vad man prioriterar egentligen i det här ärendet. Är det
              försäkringstekniska frågor och vad bolagen tjänar på? Eller är
              det faktiskt strukturerna i samhället och att vi vill ha ett jämställt
              samhälle där kvinnor och män på det individuella planet hanteras
              lika?
            </seg>
            <seg n="8da0e632">
              Jag har aldrig själv uttalat att jag skulle vara feminist, men
              jag har under hela mitt liv kämpat mot de strukturer som gör att
              kvinnor ska känna sig underlägsna i vårt samhälle. Jag tror att
              det är det arbetet vi måste fortsätta att sträva efter, och sedan
              får det finnas hur många utredningar som helst. Naturligtvis kan
              ett utskott i riksdagen uttala åt vilket håll man bör sträva.
              För övrigt tillhör jag dem som inte tycker att vi har för mycket
              av politiska visioner i vårt arbete, utan där behöver vi gå vidare.
            </seg>
            <seg n="bb347c57">
              Det är helt riktigt att regeringen hittills inte har visat handlingskraft
              i frågan genom att rent tekniskt analysera hur könsneutrala premier
              skulle kunna se ut. Det innebär inte att utskottet inte ska visa
              sina muskler. Jag är glad för att utskottet har gjort det, och
              jag är glad för den text som finns i dag.
            </seg>
            <seg n="3c60b733">
              Vi ser fram emot det förslag som ska komma, som låter individen
              få framstå som viktigare än kollektiva statistikuppgifter byggda
              på sannolikheter. För statistik kan man läsa utifrån olika perspektiv.
            </seg>
            <seg n="2160fda3">
              Herr talman! Jag vill också uppmärksamma jämkningen av trafikskadeersättning.
              I dag kan jämkningen till en förare som varit rattfull endast
              ske om körningen varit vårdslös. Vi har hört om detta tidigare
              i debatten, och jag menar att det faktum att någon sätter sig
              bakom ratten och kör en bil i onyktert tillstånd i sig är vårdslöst.
              Därför ska inte full ersättning utgå till en förare som varit
              rattfull. Om detta anser vi att regeringen får återkomma till
              riksdagen med förslag. Jag yrkar bifall till reservation 7.
            </seg>
          </u>
          <note type="speaker" n="714c5af6">
            Anf. 227 TASSO STAFILIDIS (v):
          </note>
          <u who="tasso_stafilidis_76d4bc" xml:id="i-fcd5ae82980c606d-0" n="5a951524" next="i-f4eddc6dd0e345f3-0">
            <seg n="c7880ce3">
              Herr talman! Det var befriande att få lyssna till Yvonne Andersson
              i den här debatten när hon försökte sätta dit sina allianskamrater
              och ingen av dem vågade på något sätt ta replik. Herr talman,
              jag tror inte att någon av dem har något bra svar när det gäller
              de könsneutrala försäkringspremierna, som utskottsmajoriteten
              har uttalat sig för att den vill ha.
            </seg>
            <seg n="991e69d4">
              Visst är det märkligt att när majoriteten i utskottet uttalar
              sig för en inriktning, nämligen att vi vill att försäkringspremierna
              bör vara könsneutrala, väljer Moderaterna och Folkpartiet i det
              här fallet att reservera sig på grund av det ställningstagandet.
              Man får dra sina egna slutsatser, och reservationen talar också
              för sig själv. Man vill tydligen något annat. Man vill ha en annan
              ordning, där kvinnor och män ska behandlas olika. Men det är väl
              marknaden som får bestämma det.
            </seg>
            <seg n="07830a7a">
              Herr talman! Tidigare i våras höll jag ett anförande i den här
              kammaren då förslaget till ny försäkringsavtalslag debatterades.
              Jag pratade då om överfallsskyddet i hemförsäkringen och försäkringsbolagens
              könsdiskriminerande villkor. Jag berättade också om mina förhoppningar
              om att bolagen ska välja att tolka den nya lagen på ett sätt som
              gör att ersättning ur överfallsskyddet kan utgå även om en kvinna
              blivit misshandlad av en närstående i sitt hem. I dagens betänkande
              beklagar utskottet att den här frågan inte har övervägts i samband
              med arbetet med den nya försäkringsavtalslagen. Jag beklagar också
              detta. Jag beklagar även att de kvinnor och barn som misshandlats
              av familjemedlemmar inte kan få kompensation ur hemförsäkringen.
              Statistiskt sett är hemmet den farligaste platsen för en kvinna
              att vistas på. Vi män utsätts däremot ofta för våld i offentliga
              miljöer, till exempel i en krogkö. Här blir det tydligt att lagstiftningen
              och försäkringsvillkoren är formellt könsneutrala men att det
              i praktiken görs en skillnad mellan kön och i fråga om våld beroende
              på om våldet utövas i en privat eller offentlig miljö. Försäkringsbolagen
              hävdar att hemförsäkringen är ett civilrättsligt avtal och att
              villkoren därför inte ska regleras av lagar.
            </seg>
            <seg n="bd75fc6f">
              Ett vanligt argument, herr talman, är att de kvinnor som misshandlas
              i sina egna hem av sina egna män ändå har rätt till brottsskadeersättning.
              Brottsskadeersättningen är konstruerad på så sätt att den ska
              ge en rätt för brottsoffret att få kompensation via skattemedel
              om gärningsmannen inte kan betala och om det inte finns någon
              försäkring som täcker skadorna. Att gärningsmannen inte kan betala
              kan bero på att han är okänd eller att han saknar betalningsförmåga.
              Problemet är att den misstänkte aldrig är okänd vid våld och övergrepp
              i nära relationer. Tvärtom är det så att kvinnan eller barnet
              i dessa fall pekar ut en väl bekant person som den skyldige. Brottsoffermyndigheten
              får i dessa fall inte ta över domstolens roll och peka ut en skyldig
              gärningsman genom att besluta om brottsskadeersättning. Här måste
              det finnas en fällande dom för att brottsskadeersättning ska kunna
              utgå.
            </seg>
            <seg n="9accb197">
              Herr talman! Det är orimligt att offret får ett sämre skydd när
              våldet utövas av en för henne känd person än om misshandeln utförts
              av en främling i en krogkö.
            </seg>
            <seg n="5268166e">
              Utskottet förutsätter att regeringen ska återkomma med lagstiftning
              om det finns ett behov. Men jag och Vänsterpartiet anser att det
              är klart och tydligt att ett sådant behov redan finns. Just därför
              har jag valt att reservera mig tillsammans med Centerpartiet,
              och det i reservation 4, vilken jag yrkar bifall till.
            </seg>
            <seg n="92312c86">
              Jag ska nu övergå till att tala om min andra reservation, som
              handlar om rättssäkerheten för de personer som skadats i trafikolyckor.
            </seg>
            <seg n="c715f605">
              Det är vanligt att den trafikskadade hamnar i underläge gentemot
              försäkringsbolaget särskilt när det gäller fall som är svårbedömda.
              Den bedömning som försäkringsbolagets egen läkare gör blir ofta
              utslagsgivande vid oenighet med den behandlande läkaren.
            </seg>
            <seg n="1bb4a9b9">
              Vänsterpartiet anser att detta lojalitetsförhållande mellan bolag
              och försäkringsläkare kan leda till en försämrad rättssäkerhet
              för den trafikskadade. Försäkringsläkaren gör dessutom ofta sin
              bedömning på handlingar utan att träffa den skadade personen alls.
              Det finns alltså anledning att ifrågasätta försäkringsbolagens
              egna läkares roll i skaderegleringen. Det har vi i Vänsterpartiet
              gjort under flera år genom att lägga motioner till riksdagen.
            </seg>
            <seg n="8e2a497e">
              Vi vill därför se att man utreder frågan om de sakkunnigas medicinska
              ansvar, deras beroendeställning i förhållande till försäkringsbolagen
              och hur stor vikt som egentligen läggs vid deras bedömningar.
              Försäkringsbolagens långa handläggningstider ska också ses över.
            </seg>
            <seg n="1a4c67f3">
              Utskottet hänvisar i dagens betänkande till den beredning av
              Finansinspektionens rapport Stärkt skydd för trafikskadade som
              sker inom Regeringskansliet. Men jag menar, herr talman, att den
              här rapporten har brister och att det måste genomföras en djupare
              analys av de här frågorna innan det är dags att bereda ärendet
              i Regeringskansliet.
            </seg>
            <seg n="9537e17e">
              Vi har också hört en representant från Socialstyrelsen som har
              redogjort för den del i detta ärende som Socialstyrelsen har tittat
              på. Men inte heller den analysen och den översynen tycker jag
              är tillräcklig. Den saknar också flera aspekter.
            </seg>
            <seg n="f0690d0f">
              Herr talman! Jag står även bakom de reservationer som Vänsterpartiet
              har i denna fråga, men för tids vinnande yrkar jag inte någonting
              på den punkten.
            </seg>
            <seg n="e005e303">
              Vår reservation 2, som vi också har tillsammans med Centerpartiet,
              handlar om skadeståndsansvar för multinationella företag. Det
              är en otroligt viktig fråga. Framför allt är det en viktig fråga
              för människor i tredje världen. Multinationella företag som förorsakar
              stora skador i ett annat land än det där moderbolaget har sitt
              säte bör kunna komma i fråga vad gäller skadestånd och ska få
              ta det ansvar som de har för de skador som de har orsakat.
            </seg>
          </u>
          <note n="332aab38">
            Med det, herr talman, yrkar jag bifall även till reservation
            2.
          </note>
          <u who="tasso_stafilidis_76d4bc" xml:id="i-f4eddc6dd0e345f3-0" n="5a951524" prev="i-fcd5ae82980c606d-0">
            <seg n="09319f21">
              Vad gäller de övriga punkterna hinner jag inte gå in djupare
              på dem just nu, men om jämkningen av trafikskadeersättning vill
              jag ändå säga att det är självklart att man aldrig ska sätta sig
              bakom en ratt och köra bil när man är full. Men jag ser inte att
              det är i detta sammanhang man kan lösa den problematiken, utan
              problematiken med onykterhet i trafiken framför allt måste lösas
              i den del som handlar om själva det brott som begås, inte i ersättningsdelen.
              Det kan få helt felaktiga konsekvenser, vilket jag inte är beredd
              att ställa mig bakom.
            </seg>
          </u>
          <note type="speaker" n="be3571f6">
            Anf. 228 VIVIANN GERDIN (c):
          </note>
          <u who="viviann_gerdin_444e1c" xml:id="i-f26da117d00f7eb8-1" n="384dda85">
            <seg n="21b8b236">
              Herr talman! Jag vill börja med att yrka bifall till reservation
              4 och instämmer i övriga reservationer som vi i Centerpartiet
              har.
            </seg>
            <seg n="b38e1784">
              Vi i Centerpartiet stöder också reservation 2 med anledning av
              en motion av Birgitta Ohlsson från Folkpartiet. Det gäller ett
              förslag om att det ska vara möjligt att utkräva skadeståndsansvar
              från de multinationella företag som orsakar miljöskador och bryter
              mot mänskliga rättigheter. Det är oacceptabelt att multinationella
              företag hänsynslöst kan utnyttja både människor och natur för
              att därefter lämna dem åt sitt öde när miljöförstörningarna blir
              övermäktiga och när människor har drabbats av skador.
            </seg>
            <seg n="8bfcb017">
              I arbetet för hållbar utveckling anser vi inom Centerpartiet
              att våra gemensamma ambitioner måste vara att bygga upp fungerande
              marknader även inom u-länderna. De multinationella företagen ska
              inte kunna gå fria från skadeansvar genom att bedriva miljöfarlig
              verksamhet i dotterbolag som sedan sätts i konkurs när skadeanspråk
              framställs. Brott mot mänskliga rättigheter är också en ständig
              källa till oro och konflikter i världen. I arbetet för fred och
              frihet är det här kravet mycket viktigt. Därför stöder vi Birgitta
              Ohlssons motionsyrkande.
            </seg>
            <seg n="bf8a3f21">
              Jag vill också ta upp frågan om könsneutrala pensionsförsäkringar.
              Det är väldigt trevligt att det blev en majoritet i frågan, men
              jag beklagar att inte alla partier kunde vara ense i den här frågan.
              Lagutskottet har nu uttalat en inriktning genom att säga att pensionsförsäkringspremien
              bör vara könsneutral. Det återstår fortfarande väldigt mycket
              innan vi ser hur det kommer att se ut i slutändan, men äntligen,
              säger vi inom Centerpartiet. Det här är jätteviktigt. Är det något
              område där det verkligen är skillnad mellan könen är det inom
              försäkringsområdet. Det kan påvisas genom att ta upp de andra
              frågorna i det här betänkandet.
            </seg>
            <seg n="0c49c116">
              Jag vill här lyfta fram överfallsskyddet i hemförsäkringen. Lika
              villkor för män och kvinnor borde genomsyra dagens samhällssystem.
              Men så är det inte i verkligheten. Vi inom Centerpartiet kommer
              att fortsätta att kämpa för lika villkor mellan könen och för
              att undanröja de hinder som finns kvar för att nå jämställdhet.
              Ett exempel på diskriminering av kvinnor är överfallsskyddet i
              hemförsäkringen. Undantag benämns ibland diskriminerande åtgärder.
            </seg>
            <seg n="7f4274d9">
              Försäkringsbolagen har i dag laglig rätt att i försäkringsvillkoren
              inskriva att ersättning inte ska utgå om en kvinna blir slagen
              av en närstående. Detta sker i dag med riksdagens och regeringens
              tillåtelse. Dessa regler drabbar speciellt kvinnorna. Vi vet att
              det oftast är kvinnor som blir misshandlade av en anhörig. Försäkringsförbundet
              påpekar att dessa brott är svåra att utreda, och det skulle vara
              en orsak till att de inte skulle kunna ersätta för skador som
              har orsakats inom familjekretsen. Det är ett argument som ofta
              används, med hänsyn till att dessa brott inte har hög prioritet
              inom polisen och med hänvisning till att polisens resurser är
              otillräckliga.
            </seg>
            <seg n="b83a35b8">
              Vi vet att många våldsbrott inom hemmen under åren av polisen
              har registrerats som lägenhetsbråk. I dag torde dock varje polis
              vara medveten om att de bråk och det våld inom familjen som kommer
              till deras kännedom ska dokumenteras för vad det är. Därmed finns
              det också ett underlag för en eventuell polisutredning. Att någon
              kvinna frivilligt skulle utsätta sig för misshandel av närstående
              för att erhålla en ersättning från hemförsäkringen anser jag är
              ett mycket dåligt argument.
            </seg>
            <seg n="5150fba5">
              Jag vill också ta upp frågan om jämkning av trafikskadeersättningen.
              Det är naturligtvis alltid vårdslöst att köra alkoholpåverkad.
              Det är fullständigt horribelt och stötande att full ersättning
              ska utgå till en alkoholpåverkad förare. Denne bryter ju mot lagen.
              Det strider mot det allmänna rättsmedvetandet att en rattfyllerist
              som själv vållat sina skador i en trafikolycka ska ha samma rätt
              till full ersättning som den som är nykter och har skadats i trafiken.
              Det ger helt fel signaler.
            </seg>
            <seg n="2aeb1d1c">
              Vi i Sverige har en mycket generösare inställning till rattfulla
              förare än vad andra europeiska länder har. Där har rattfyllerister
              som regel inte rätt till någon ersättning från den obligatoriska
              trafikförsäkringen. Det finns därför inget hinder mot att vi i
              Sveriges riksdag i dag tar beslut om jämkning av ersättning från
              trafikförsäkringen. Vi behöver inte invänta EG:s femte direktiv.
            </seg>
            <seg n="3083f833">
              Jag vill också ta upp handläggningen av trafikskadeersättningen.
              Jag har i flera år motionerat om de problem som rör just handläggningen
              av trafikskadeärenden och då speciellt försäkringsläkarnas beroendeställning
              i förhållande till försäkringsbolagen, som är deras uppdragsgivare.
              Det är också mycket märkligt att försäkringsläkarna inte står
              under Socialstyrelsens tillsyn. Det gör däremot den behandlande
              läkaren, som har sagts tidigare. Än märkligare blir situationen
              när den som har råkat ut för en skada aldrig ens träffar försäkringsläkaren.
              Trots det väger försäkringsläkarens ord mycket tyngre än den behandlande
              läkarens.
            </seg>
            <seg n="06b47ee5">
              Detta missförhållande har påpekats årligen i flera motioner.
              Det tror jag är en bidragande orsak till den rapport som vi har
              kunnat ta del av från Finansinspektionen. Det finns även förslag
              från Socialstyrelsen att Trafikskadenämnden skulle kunna ges möjligheter
              att pröva de svårbedömda ärendena och genom en oberoende expert
              kunna bedöma också försäkringsläkarnas utlåtanden. Det kan vara
              ett alternativ till att utöka Socialstyrelsens tillsyn.
            </seg>
            <seg n="87ec6c4c">
              Att majoriteten inom lagutskottet åter har intagit en avvaktande
              ställning tycker jag är mycket tråkigt. Det borde ha funnits ett
              tillkännagivande från lagutskottet. Med vårt tillkännagivande
              kunde vi också utöva ett större tryck på regeringen. Det finns
              ju bevisligen ett utredningsuppdrag. Därför borde det också vara
              möjligt för regeringen, om viljan finns, att verkligen sätta ned
              foten och snarast återkomma med ett förslag.
            </seg>
          </u>
          <note type="speaker" n="33e2df1b">
            Anf. 229 ANNELI SÄRNBLAD (s):
          </note>
          <u who="anneli_sarnblad_dcdaa1" xml:id="i-6282dfaf6cbc24cb-0" n="94d3a023" next="i-bbcf9c6036ebcff4-0"/>
          <note n="5afd4ea7">
            Herr talman! Jag börjar med att yrka bifall till utskottets förslag
            i betänkandet i dess helhet och avslag på samtliga reservationer.
          </note>
          <u who="anneli_sarnblad_dcdaa1" xml:id="i-bbcf9c6036ebcff4-0" n="94d3a023" prev="i-6282dfaf6cbc24cb-0">
            <seg n="060674ec">
              Vi har, som många har sagt, debatterat dessa frågor ett flertal
              gånger i denna kammare. Borgerligheten är ihärdig även när det
              gäller dagens lagstiftning på skadeståndsområdet.
            </seg>
            <seg n="5e5aea1a">
              Herr talman! När en nära anhörig dödats genom en skadeståndsgrundande
              handling hamnar de drabbade i en mycket svår situation. Den sorg
              och förlust av nära och kära som man känner kan ingenting i hela
              världen ersätta. När man drabbas av detta tragiska blir det i
              många fall både fysiskt och psykiskt lidande. I dessa fall omfattas,
              enligt skadeståndslagens femte kapitel, ersättning för inkomstförlust
              och ideella förluster till följd av skadan. Inget läkarintyg behövs.
            </seg>
            <seg n="abc6827c">
              När man känner stor sorg och saknad efter sina anhöriga som genom
              en tragisk händelse ryckts bort blir det ett psykiskt lidande.
              Man mår dåligt i det inre.
            </seg>
            <seg n="be50f10a">
              Herr talman! När det gäller skadeståndsansvaret för atomskador
              beslutade regeringen i november 2004 att ge en särskild utredare
              i uppdrag att göra en översyn av atomansvaret Atomansvarighetsutredningen.
              Utredaren ska redovisa sitt uppdrag den 31 januari 2006.
            </seg>
            <seg n="4aec152c">
              Det särskilda yttrande som belyser oljeskador till sjöss hänvisar
              vi socialdemokrater till det internationella arbete som pågår.
            </seg>
            <seg n="53c5a4b0">
              Skadeståndsansvaret för multinationella företag är ett viktigt
              område att se över, som några talare här har sagt. Från svensk
              sida har vi arbetat fortlöpande i många år med det. Den svenska
              regeringen har tagit ett initiativ kallat Globalt Ansvar. Huvudansvaret
              ligger hos Utrikesdepartementet men initiativet sker i samverkan
              med Näringsdepartementet och Miljödepartementet. Målsättningen
              är att bidra till förverkligandet av mänskliga rättigheter och
              hållbar utveckling, att stärka svenska företags konkurrenskraft
              och att öka kunskapen om de multilaterala regelverken.
            </seg>
            <seg n="4b7308c1">
              Vi är från Socialdemokraternas sida pådrivande både nationellt
              och internationellt. I EU har en grönbok tagits fram där företags
              sociala ansvar ska diskuteras. Även FN tar upp de här viktiga
              frågorna.
            </seg>
            <seg n="9fa98f57">
              Vi håller med om att de här frågorna är viktiga att se över och
              arbeta för.
            </seg>
            <seg n="e71d22d8">
              Herr talman! Vi tydliggjorde vårt ställningstagande i fråga om
              företagares försäkringsskydd när vi hade debatten om försäkringsavtalslagen.
              Vi kommer att se över det i utvärderingsarbetet.
            </seg>
            <seg n="d0f5ddb7">
              När en kvinna eller man utsätts för våld i hemmet är det en tragedi
              på många sätt. Vi kommer att i översynen av försäkringsavtalslagen
              se över frågan om att överfallsskydd i hemförsäkringen även ska
              gälla för skadelidande som utsatts för våld i hemmet. Vi socialdemokrater
              är också ledsna att vi inte tidigare såg över frågan när den togs
              upp i debatten. Vi vill dock nu göra det i översynen.
            </seg>
            <seg n="ec1e9337">
              Vi socialdemokrater har jämställdhetsfrågorna i fokus i vår politik.
              I Socialdemokraterna tycker vi att det är olyckligt med skiljelinjerna
              i pensionsförsäkringar. Vi välkomnar regeringens ställningstagande
              i frågan, som utskottet har skrivit i sin text.
            </seg>
            <seg n="67d6836c">
              Det har förts en diskussion om trafikförsäkringen och jämkning
              av trafikskadeersättning. Vi vill inte föregripa den beredning
              som pågår just nu. Jag vill ändå säga en sak i denna debatt. Man
              kan först tycka att de förslag som borgerligheten har är riktiga.
              Men om man lägger in vissa perspektiv så blir det genast svårare.
            </seg>
            <seg n="f9d81ac3">
              Peter 20 år sätter sig i bilen. Han har varit på en pizzeria
              med sina kompisar och gjorde det som är helt fel. Han tog en stor
              stark, han tog en till. Han kände sig inte påverkad, och han satte
              sig i bilen. Efter en stund kör han i väg. Plötsligt dyker det
              upp en bil som får sladd och kör rakt in i Peters bil. Kollisionen
              blir våldsam, och Peter blir mycket svårt skadad. De övriga klarar
              sig lyckosamt lindrigt undan.
            </seg>
            <seg n="1fa25a49">
              I samband med att Peter opereras konstateras att han har haft
              en alkoholkoncentration i blodet strax över den i lagen tillåtna.
              Peter döms för brottet i domstol. Det är här jag hoppas att vi
              ska reflektera lite mer innan vi tar beslut i de här frågorna.
              Innebörden i de borgerligas förslag är att Peters livränta ska
              sättas ned för resten av livet. Peter är dömd. Jämkningen är gjord.
              Det är ju så att man inte heller i dag får full ersättning.
            </seg>
            <seg n="028b5438">
              Även om Peter inte varit vållande till olyckan han gjorde naturligtvis
              fel som körde med alkohol i kroppen, och han blev dömd för det
              fick han livslånga men och givetvis stor ånger för sitt handlande
              som gjorde att han blev handikappad. Han och hans tjej väntade
              barn, och framtidsplanerna hade varit många. Plötsligt blev komplikationerna
              i deras liv stora. Frågan är: Ska man straffas hela livet trots
              att man redan fått ett straff?
            </seg>
            <seg n="e070e177">
              Herr talman! Den här frågan är inte så enkel som många vill göra
              gällande, och beredningsprocessen i ärendet fortsätter. Jag ville
              dock i dag belysa just den här synpunkten i kammaren.
            </seg>
            <seg n="cb1c807b">
              Till sist, herr talman, vill jag kommentera det som Tasso Stafilidis
              och Viviann Gerdin tog upp om läkarnas roll. Här vill vi hänvisa
              till Finansinspektionens fortsatta rapport genom Regeringskansliet.
              Men jag kan säga att också vi tycker att dessa frågor är viktiga,
              och vi kommer att trycka på dem.
            </seg>
            <seg n="519a511e">
              När det slutligen gäller det som Viviann Gerdin tog upp om behandlande
              läkaren och försäkringsläkaren finns det en HD-dom som innebär
              att de ska gälla i lika omfattning.
            </seg>
          </u>
          <note n="33fbdcd9">
            Överläggningen var härmed avslutad.
          </note>
          <note n="cb739c62">
            16 § Förvaltningsberättelsens innehåll
          </note>
          <note n="995aacde">
            Föredrogs
          </note>
          <note type="speaker" n="ed3ea349">
            Anf. 230 JOHAN LÖFSTRAND (s):
          </note>
          <u who="johan_lofstrand_3e98d6" xml:id="i-4b37852e0d20e531-0" n="52cee87c" next="i-4c37ec945ed0d1a5-0"/>
          <note n="f4bae778">
            Herr talman! Lagutskottets betänkande nr 21 kommer nu att debatteras.
            I betänkandet behandlar utskottet regeringens proposition 2004/05:68
            Förvaltningsberättelsens innehåll samt två motioner som väckts
            med anledning av propositionen.
          </note>
          <note n="63b24681">
            Propositionen innehåller förslag om att riksdagen ska anta vissa
            förändringar i årsredovisningslagstiftningen om förvaltningsberättelsens
            innehåll. Förslaget syftar till att i svensk rätt genomföra några
            ändringar i EU:s fjärde och sjunde bolagsrättsliga direktiv samt
            i bank- och försäkringsredovisningsdirektivet. Lagen föreslås
            träda i kraft den 1 maj 2005.
          </note>
          <u who="johan_lofstrand_3e98d6" xml:id="i-4c37ec945ed0d1a5-0" n="52cee87c" prev="i-4b37852e0d20e531-0">
            <seg n="f09d593a">
              Med detta överlämnar jag ärendet för debatt.
            </seg>
          </u>
          <note type="speaker" n="beb77c8b">
            Anf. 231 BERTIL KJELLBERG (m):
          </note>
          <u who="bertil_kjellberg_520680" xml:id="i-c01242757e271090-1" n="d935fa11">
            <seg n="1ca80f46">
              Herr talman! Regeringen säger på sin hemsida att regelförenkling
              är en viktig del av regeringens arbete med att förbättra företagsklimatet
              i Sverige. Men trots de stolta deviserna lägger regeringen gång
              på gång förslag som passar de största börsnoterade aktiebolagen.
              Det är som om regeringen inte vill ta till sig att den absoluta
              majoriteten av Sveriges företagande bedrivs i små och medelstora
              företag. Regeringens uppfattning om svenskt näringsliv tycks ha
              fastnat i hur det var i slutet av 60-talet. Det kanske är den
              drömvärld som regeringen och socialdemokratin lever i allt var
              bättre förr.
            </seg>
            <seg n="45d4e72d">
              Jag tycker egentligen att utgångspunkten när vi stiftar lagar
              om näringslivet borde vara den omvända. Huvudreglerna borde vara
              anpassade till de små och medelstora bolagen, och sedan borde
              vi ha särregler för de större bolagen.
            </seg>
            <seg n="fa9b6b3b">
              Herr talman! Vi behandlar i dag ännu ett förslag från regeringen
              som gör livet lite surare för stora delar av det svenska näringslivet.
              Vi har tidigare sagt att det vid årsredovisningen ska förekomma
              uppgifter om sjukfrånvaron, om könsfördelningen i styrelserna
              med mera. Vi anser att förslaget om skyldighet att lämna upplysningar
              om icke finansiella uppgifter är onödigt. Flera tyngre remissinstanser,
              som Bolagsverket och Värdepapperscentralen, delar denna uppfattning.
            </seg>
            <seg n="8a729923">
              Det är kanske ändå inte det allvarligaste, utan regeringen föreslår
              också gränsvärden för hur stora aktiebolagen ska vara när reglerna
              ska tillämpas. De föreslagna reglerna är både svåra att tillämpa
              och i övrigt inte särskilt välbetänkta. Regeringen inser också
              detta och aviserar nu att det pågår en översyn i frågan inom departementet.
              Det är anmärkningsvärt att denna fråga inte har högre prioritet.
              Den nu föreslagna lagstiftningen får dessutom till följd att en
              lagändring troligtvis blir nödvändig när beredningsarbetet inom
              departementet är klart.
            </seg>
            <seg n="280b7190">
              Det är ingen bra lagstiftningsmetod att man redan när lagförslaget
              läggs fram är medveten om att reglerna inom kort behöver ändras.
              Jag anser, som en rekommendation till departementet, att man bör
              sträva efter att göra skillnaden mellan publika och privata bolag
              större.
            </seg>
          </u>
          <note n="10caff7e">
            Slutligen, herr talman, yrkar jag bifall till reservation nr
            1.
          </note>
          <note type="speaker" n="4e912089">
            Anf. 232 MARTIN ANDREASSON (fp):
          </note>
          <u who="martin_andreasson_f03825" xml:id="i-21d9ec18ea1866a2-3" n="9dcc894d">
            <seg n="311d2c47">
              Herr talman! Det betänkande som vi nu har att diskutera rör ett
              lagförslag som handlar om att i svensk lag genomföra vissa ändringar
              i EG:s fjärde bolagsrättsliga direktiv.
            </seg>
            <seg n="3dbd658f">
              När vi genomför EG-direktiv i svensk lagstiftning finns det två
              utgångspunkter man kan ha. Den ena är att försöka genomföra regelverket
              på ett så enkelt och överskådligt sätt som möjligt, på ett sätt
              som blir så lätt som möjligt att tillämpa och som blir så obyråkratiskt
              som möjligt. Den andra är att öka krångelfaktorn för svenska företag
              av olika storlek, och i de fall där man känner sig osäker inför
              man hellre några extra regler för säkerhets skull.
            </seg>
            <seg n="b3283bef">
              Tyvärr är det här betänkandet till en del ett exempel på det
              senare. När det råder oklarhet om vi faktiskt behöver införa nya
              regler i årsredovisningslagen om redovisning av icke finansiell
              information i förvaltningsberättelsen föreslår regeringen att
              vi för säkerhets skull inför den typen av regler.
            </seg>
            <seg n="f326cd15">
              Vi från Folkpartiet hade hellre sett att man haft den motsatta
              utgångspunkten. Det finns goda skäl att bedöma att nuvarande regler
              är tillräckliga. I den mån detta inte visar sig vara fallet är
              vi naturligtvis beredda att verka för att man genast går till
              författning med att ta fram de regler som behövs för att uppfylla
              våra åtaganden som EU-medlemmar.
            </seg>
            <seg n="f903b88a">
              På samma sätt är krångelfaktorn betydande när det gäller de gränsvärden
              som föreslås för hur stora företagen ska vara, vilken omsättning
              de ska ha eller vilka nettovärden av deras tillgångar som ska
              råda för att reglerna ska kunna tillämpas. Inom Justitiedepartementet
              pågår redan, som min kollega Bertil Kjellberg tidigare var inne
              på, en översyn av just denna typ av gränsvärden. Om man nu ska
              införa provisoriska regler i avvaktan på den översynen hade det
              varit naturligare att till exempel fokusera på skillnaden mellan
              publika och privata aktiebolag.
            </seg>
            <seg n="c99cca12">
              Slutligen, herr talman, är det beklagligt att detta är ännu ett
              exempel på direktiv som vi inte kunnat genomföra i tid i svensk
              lagstiftning. Tyvärr verkar det vara ett genomgående mönster för
              just de propositioner som hamnar på lagutskottets område. Dessa
              propositioner prioriteras tydligen inte särskilt högt i Regeringskansliet.
              Det är beklagligt, och vi har därför i ett särskilt yttrande från
              Folkpartiets sida poängterat att vi tycker att det är angeläget
              att organisera arbetet i Regeringskansliet på ett sådant sätt
              att vi kan genomföra direktiven i tid.
            </seg>
          </u>
          <note n="7ed2bc65">
            Med det, herr talman, vill jag yrka bifall till reservation nr
            1.
          </note>
          <note type="speaker" n="c79c1b83">
            Anf. 233 VIVIANN GERDIN (c):
          </note>
          <u who="viviann_gerdin_444e1c" xml:id="i-f26da117d00f7eb8-2" n="384dda85">
            <seg n="c2fe57b6">
              Herr talman! Regeringen har i en proposition föreslagit ytterligare
              krav på information i företagens förvaltningsberättelse. Vi inom
              Centerpartiet anser att regeringen genom förslaget skapar onödigt
              administrativt arbete för företagen. Vi föreslår därför avslag
              på propositionen, och jag yrkar bifall till reservation 2.
            </seg>
            <seg n="ae623272">
              Förslaget har sin grund i ett EG-direktiv. Vi tycker att regeringen
              övertolkar innebörden i detta EG-direktiv. Förslaget går också
              stick i stäv med det nationella förenklingsarbete som pågår. Några
              remissinstanser har i sina svar angivit att de nuvarande reglerna
              är fullt tillräckliga för att uppfylla direktivets krav. Vi i
              Centerpartiet instämmer i de synpunkterna.
            </seg>
            <seg n="ae0f4ca6">
              Vi vill även erinra majoriteten om att inte försvåra förenklingsarbetet
              genom att ständigt klämma in nya regler. Ett steg framåt och två
              steg tillbaka tycks vara regeringens förenklingsarbete.
            </seg>
            <seg n="3fd53db8">
              Ett annat skäl för avslag är att årsredovisningslagens olika
              gränsvärden är föremål för en översyn. Vi tycker att det vore
              klokt om regeringen avvaktar vad den kommer fram till.
            </seg>
            <seg n="24ad7f82">
              Upplysningar av icke-finansiell karaktär bör även noga bedömas
              utifrån informationsnyttan och vägas mot att informationen i vissa
              fall kan var känslig för företagets fortlevnad.
            </seg>
            <seg n="a56f49f1">
              Dessutom är regeringen sent ute med förslaget. Direktivet skulle
              vara genomfört redan från årsskiftet. Kanske beror regeringens
              senfärdighet i den här frågan på att den själv är tveksam men
              av någon märklig anledning sedan har fallit för frestelsen att
              återigen ytterligare reglera företagens informationsskyldighet.
              Det är tråkigt att konstatera att så är fallet.
            </seg>
          </u>
          <note type="speaker" n="5d63be3c">
            Anf. 234 PIA NILSSON (s):
          </note>
          <u who="unknown" xml:id="i-035f80e6daced355-0" n="ec0f2ca4">
            <seg n="cc9ee798">
              Herr talman! En förvaltningsberättelse är betydligt viktigare
              än vad man tror, vill jag påstå. Den är offentlig och alltså tillgänglig
              för alla som är intresserade. Det är viktigt, inte minst ur ett
              demokratiskt perspektiv, att alla offentliga dokument, även en
              förvaltningsberättelse, görs så tydliga och tillgängliga som möjligt.
            </seg>
            <seg n="ea8441b2">
              Jag ska som anställd på ett företag kunna ta del av och förstå
              den information som finns i en årsredovisning. Likaså ska den
              utomstående investeraren kunna inhämta tydlig och överskådlig
              information kring ett företags ställning, resultat och utveckling.
            </seg>
            <seg n="b69b25d6">
              Ytterst är det årsredovisningslagen som styr vad en förvaltningsberättelse
              ska innehålla, och lagen säger i dag att berättelsen ska ha en
              rättvisande översikt över utvecklingen av företagets verksamhet,
              ställning och resultat. Det är nog tabeller med en oändlig massa
              siffror uppspaltade i resultat- och balansräkningar som vi i första
              hand tänker på då.
            </seg>
            <seg n="ffc40782">
              Men den informationen räcker inte. Materialet behöver förses
              med information som inte redovisas i sifferkolumnerna men som
              är viktig för bedömningen av företagets ställning och resultat.
            </seg>
            <seg n="6f560083">
              Herr talman! Betänkandet som vi nu har framför oss bottnar i
              ett EG-direktiv som Europaparlamentet och rådet i juni 2003 reviderade
              och som utmynnade i ett så kallat moderniseringsdirektiv. Namnet
              antyder en del, och generellt kan man säga att moderniseringsdirektivet
              är en skärpning i enlighet med rådande bästa praxis.
            </seg>
            <seg n="05f3f47e">
              Svensk rätt uppfyller redan moderniseringsdirektivets krav på
              en rad punkter, men det finns fyra förtydliganden som regeringen
              bedömer som nödvändiga att införa i årsredovisningslagen.
            </seg>
            <seg n="0e3b4449">
              För det första föreslås ett tillägg som säger att när det behövs
              för förståelsen av årsredovisningen ska översikten innehålla hänvisningar
              till och ytterligare upplysningar om de belopp som tas upp i andra
              delar av årsredovisningen. Bedömningen görs från fall till fall.
            </seg>
            <seg n="3234e344">
              För det andra, herr talman, föreslås ett komplement så att det
              klart framgår att upplysningsskyldigheten även omfattar förhållanden
              som är viktiga för bedömningen av utvecklingen av företagets verksamhet,
              det vill säga inte enbart om företagets ställning och resultat.
            </seg>
            <seg n="bb2c32e5">
              För det tredje föreslås ett krav på en beskrivning av väsentliga
              risker och osäkerhetsfaktorer som företaget står inför. Det kan
              till exempel handla om osäkerhet kring prisutvecklingen för eller
              tillgången till en råvara som företaget är beroende av.
            </seg>
            <seg n="faed3543">
              Någon direkt motsvarighet till detta krav finns inte i dag. Man
              skulle kunna tro att det upplysningskrav som finns i dag, när
              det gäller risker kopplade till användningen av finansiella instrument,
              skulle täcka kravet på upplysning om väsentliga risker och osäkerhetsfaktorer.
              Några av remissinstanserna har också påtalat det. Men det finns
              ingen uttrycklig bestämmelse om det i nuvarande lag.
            </seg>
            <seg n="0f730fe7">
              Herr talman! Den fjärde och sista förändringen som föreslås är
              en bestämmelse om att förvaltningsberättelsen ska innehålla viss
              icke-finansiell information om det behövs för att förstå företagets
              utveckling, ställning eller resultat. Märk det. Som exempel anges
              miljö- och personalfrågor. Det kravet ska ses mot bakgrund av
              det arbete som bedrivs inom EU när det gäller företagens sociala
              ansvar. Ett av målen med det arbetet är att bättre synliggöra
              sociala och miljörelaterade aspekter på företagens verksamhet.
            </seg>
            <seg n="cb16f57d">
              Vilket slags personalinformation avses då? Det kan handla om
              åtgärder som företaget vidtagit under året för att förbättra jämställdheten,
              arbetsmiljön eller kompetensutvecklingen. Det kan också vara uppgifter
              om personalomsättningen eller förekomsten av kollektivavtal.
            </seg>
            <seg n="ace1c318">
              Frågan om ytterligare skärpta krav på miljöredovisning får hanteras
              när den pågående utvärderingen av nuvarande bestämmelser har redovisats
              i november i år. Med hänsyn till miljöfrågornas ökade vikt finns
              det nog anledning att överväga om man bör skärpa kraven ytterligare
              på detta område. Men nu liksom tidigare ska företag som bedriver
              verksamhet som är tillståndspliktig enligt miljöbalken alltid
              lämna information om verksamhetens påverkan på den yttre miljön.
            </seg>
            <seg n="065861e0">
              Det är viktigt att poängtera att personal- och miljöfrågor ska
              ses som exempel på icke-finansiell information och att det på
              intet sätt är uttömmande. Andra exempel som kan omfattas av bestämmelserna
              är upplysningar om etiska riktlinjer som gäller i företaget, eller
              företagets verksamhet i tredje världen.
            </seg>
            <seg n="bf5f3deb">
              Herr talman! Det gäller återigen sådan information som behövs
              för att förstå företagets utveckling, ställning eller resultat
              . Som jag sade inledningsvis handlar hela moderniseringsdirektivet
              om att skärpa reglerna i enlighet med rådande bästa praxis.
            </seg>
            <seg n="08d2b511">
              Herr talman! De nya reglerna ska tillämpas på alla företag som
              är skyldiga att upprätta årsredovisning och på moderföretag som
              är skyldiga att upprätta koncernredovisning. Reglerna ska också
              gälla banker och andra finansiella institut respektive försäkringsföretag.
            </seg>
            <seg n="d56ab89e">
              Men det föreslås viktiga undantag för små och medelstora företag.
              Kravet på beskrivning av väsentliga risker och osäkerhetsfaktorer
              ska inte omfatta företag som har högst tio anställda och där tillgångarnas
              värde uppgår till högst 24 miljoner.
            </seg>
            <seg n="b4f4a37a">
              Anledningen till det är att reglerna i den svenska årsredovisningslagen
              omfattar även ekonomiska föreningar, handelsbolag och ideella
              föreningar och alltså har ett bredare tillämpningsområde än de
              aktiebolag som moderniseringsdirektivet faktiskt avser.
            </seg>
            <seg n="1e3f2199">
              Direktivet ger medlemsstaterna utrymme för undantag, och undantag
              av det här slaget förekommer redan i dag på flera ställen i redovisningslagstiftningen.
            </seg>
            <seg n="fdc92c31">
              Likadant är det för upplysningskraven om icke-finansiell information.
              Men här är gränsvärdet ett annat. Kravet gäller endast de företag
              som bedriver näringsverksamhet och som har fler än 200 anställda
              och där tillgångarna överstiger 1 000 basbelopp. Det måste ändå
              anses vara de större företagens upplysningar som kan vara av någon
              större betydelse för årsredovisningens intressenter.
            </seg>
            <seg n="d26b0057">
              Det finns väl egentligen goda skäl till att inte ta in något
              nytt gränsvärde eftersom lagen riskerar att bli mindre överskådlig.
              Men ett flertal remissinstanser har ansett att gränsvärdet bör
              höjas. Inom Justitiedepartementet har det utarbetats en pm, Förenklade
              redovisningsregler m.m. Den är just nu föremål för remissbehandling.
              Där föreslås att det befintliga gränsvärdet höjs. Därför anser
              regeringen att det redan nu kan finnas anledning att ta in ett
              nytt högre gränsvärde i förvaltningsberättelsen.
            </seg>
            <seg n="1bc197d9">
              Herr talman! Avslutningsvis kan vi konstatera att de nya reglerna
              innebär ett visst utökat upplysningskrav för de företag som är
              skyldiga att upprätta års- eller koncernredovisning.
            </seg>
            <seg n="1dbbeb62">
              Jag vill återigen påpeka att små företag inte berörs av de nya
              kraven på upplysningar om risker och osäkerhetsfaktorer och att
              varken små eller medelstora icke-finansiella företag berörs av
              de nya kraven på icke-finansiell information.
            </seg>
            <seg n="03c71514">
              En förvaltningsberättelse är alltså mycket viktigare än vad man
              tror. Med de förslag till förtydliganden som regeringen i samarbete
              med Miljöpartiet och Vänsterpartiet föreslår träda i kraft den
              1 maj i år kommer både jag som anställd och den utomstående investeraren
              eller andra intressenter att få ett tydligare informationsunderlag
              som gör att vi bättre kan förstå ett företags utveckling av verksamheten,
              dess ställning, resultat och framtidsprognoser.
            </seg>
          </u>
          <note n="557bb747">
            Jag yrkar därför bifall till utskottets förslag i betänkandet
            och yrkar samtidigt avslag på reservationerna.
          </note>
          <note type="speaker" n="f4d3a8c2">
            Anf. 235 TASSO STAFILIDIS (v):
          </note>
          <u who="tasso_stafilidis_76d4bc" xml:id="i-fcd5ae82980c606d-1" n="5a951524" next="i-f4eddc6dd0e345f3-1">
            <seg n="b5ffdde0">
              Herr talman! Jag vill börja med att instämma i Pias anförande.
              Eftersom det är en samarbetsproposition vill jag yrka bifall till
              både propositionen och förslaget i utskottets betänkande.
            </seg>
            <seg n="6f4309d4">
              Eftersom Pia har lyft fram de flesta aspekter som är viktiga
              att lyfta fram vill jag bara förtydliga och lägga lite mer fokus
              på ett område som jag tycker är oerhört viktigt. Det förvånar
              mig väldigt mycket att de borgerliga partierna vill avslå det
              här. Framför allt förvånar det mig att Centerpartiet gör det,
              som för en stund sedan var med mig om att kräva skadeståndsansvar
              för företag som har verksamhet för multinationella företag i utlandet.
            </seg>
            <seg n="160fbb3a">
              De icke-finansiella instrument som är föremål för behandling
              i den här propositionen handlar nämligen om att svenska moderföretag
              kommer att bli skyldiga att lämna upplysningar om bland annat
              miljö- och personalförhållanden samt andra sociala aspekter i
              sina utländska dotterföretag. Därmed kommer graden av globalt
              ansvarstagande att kunna återspeglas bättre i multinationella
              företags redovisningar.
            </seg>
            <seg n="48e7a9c9">
              Det är alltså genom det här som vi kommer att ställa krav på
              multinationella företag att redovisa: Är det barnarbete på Hennes
              &amp; Mauritz eller Indiskas dotterbolag i Indien? Var använder man
              sig av arbetskraft som inte får organisera sig fackligt, och så
              vidare?
            </seg>
            <seg n="45967e21">
              De här icke-finansiella instrumenten är oerhört viktiga ur det
              perspektivet. Därför kan jag inte förstå: Varför kunde ni åtminstone
              inte bifalla just det här? Tycker ni verkligen inte att detta
              icke-finansiella instrument är viktigt?
            </seg>
            <seg n="404c7964">
              Jag kan förstå om ni vill avslå det andra med de motiveringar
              som ni har. Men i just den del som handlar om att vi nu på det
              här sättet, med den här lagstiftningen, kommer att ställa krav
              på redovisning av företagen om deras utländska dotterbolag i koncernredovisningen,
              kan jag för hela mitt liv inte begripa hur ni kan ta avstånd från
              ett så viktigt instrument. Tycker inte de borgerliga partierna
              att det är viktigt att redovisa, vilket man inte gör i dag, om
              man till exempel använder sig av barnarbete eller annat?
            </seg>
          </u>
          <note n="33fbdcd9">
            Överläggningen var härmed avslutad.
          </note>
          <note n="e1a5443a">
            17 § Bordläggning
          </note>
          <note n="eed6356e">
            Anmäldes och bordlades
          </note>
          <note n="187dec3a">
            18 § Anmälan om interpellation
          </note>
          <note n="594b52fb">
            Anmäldes att följande interpellation framställts
          </note>
          <note n="4d4fb9e4">
            den 6 april
          </note>
          <note n="016126ae">
            Anders Wiklund
          </note>
          <note n="4ff27bc4">
            Interpellationen redovisas i bilaga som fogats till riksdagens
            snabbprotokoll tisdagen den 12 april.
          </note>
          <note n="eae45675">
            19 § Anmälan om frågor för skriftliga svar
          </note>
          <note n="42502182">
            Anmäldes att följande frågor för skriftliga svar framställts
          </note>
          <note n="4d4fb9e4">
            den 6 april
          </note>
          <note n="9be410e6">
            Anita Sidén
          </note>
          <note n="8a2e4183">
            Michael Hagberg
          </note>
          <u who="tasso_stafilidis_76d4bc" xml:id="i-f4eddc6dd0e345f3-1" n="5a951524" prev="i-fcd5ae82980c606d-1">
            <seg n="0a2a304b">
              Luciano Astudillo
            </seg>
            <seg n="8a17dc67">
              Torkild Strandberg
            </seg>
          </u>
          <note n="11df499d">
            Hans Backman
          </note>
          <note n="de792207">
            Tobias Krantz
          </note>
          <note n="dd97743f">
            Frågorna redovisas i bilaga som fogats till riksdagens snabbprotokoll
            tisdagen den 12 april.
          </note>
          <note n="cd2e2b89">
            20 § Anmälan om skriftliga svar på frågor
          </note>
          <note n="a415097f">
            Anmäldes att skriftliga svar på följande frågor inkommit
          </note>
          <note n="4d4fb9e4">
            den 6 april
          </note>
          <note n="94fb7aae">
            Harald Nordlund
          </note>
          <note n="b8fc7b51">
            Catharina Elmsäter-Svärd
          </note>
          <note n="94fb7aae">
            Harald Nordlund
          </note>
          <note n="14955fa0">
            Lars-Ivar Ericson
          </note>
          <note n="284f1f1a">
            Nina Lundström
          </note>
          <note n="592a23af">
            Annika Qarlsson
          </note>
          <note n="c897185d">
            Cecilia Wikström
          </note>
          <note n="49984787">
            Karin Granbom
          </note>
          <note n="6f98d5a7">
            Peter Althin
          </note>
          <note n="aff15402">
            Johan Pehrson
          </note>
          <note n="99689e1a">
            Anna Lilliehöök
          </note>
          <note n="76d86cf8">
            Christer Nylander
          </note>
          <note n="f079713f">
            Axel Darvik
          </note>
          <note n="3ae51c96">
            Louise Malmström
          </note>
          <note n="011e764d">
            Jörgen Johansson
          </note>
          <note n="817eada6">
            Anita Brodén
          </note>
          <note n="b4f243d5">
            Ingemar Vänerlöv
          </note>
          <note n="0f6309f3">
            Svaren redovisas i bilaga som fogats till riksdagens snabbprotokoll
            tisdagen den 12 april.
          </note>
          <note n="0123efd9">
            21 § Kammaren åtskildes kl. 22.04.
          </note>
          <note n="2fea71e1">
            Förhandlingarna leddes
          </note>
          <note n="ae3f53cc">
            /Monica Gustafson
          </note>
        </div>
      </body>
    </text>
  </TEI>
</teiCorpus>
